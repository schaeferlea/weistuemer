[
    {
        "id": "weistum_schweiz_001",
        "titel": "Engelberger Hofrodel",
        "edition": {
            "stelle": "Grimm Bd. 1, S. 1–2",
            "notizen": "FN Grimm: auf der letzten blattseite eines pergamentbandes, im archiv des klosters Engelberg verzeichnet. schrift aus dem anfang des 14 jh. Die abtei Egelberg liegt zwischen Uri, Unterwalden und Bern, hier aber sind ihre besitzungen im Zürichgau gemeint."
        },
        "original_link": "",
        "ort": "Engelberg",
        "koordinaten": {
            "lat": 46.820556,
            "lng": 8.409722
        },
        "zeit": "Ende 13. Jh.",
        "typ": "",
        "schreiberinfo": "",
        "region": "Zürich",
        "text": "Dis sint dú recht, dú dc gotzhus von Engelberg het in dem ampte vnd in dien höven in Zürichgoewe, die daz gotzhus anhoerent. Daz erste, dc ein apt von Engelberg zwüront in dem jare vss sol varn vff sin höve zú meijen vnd zú herbsten, vnd sol mit im fueren sin kapplan vnd ein probst vnd ein lütpriester von Stans, ob er wil, vnd ein ritter, swen er wil, mit zwein winten, mit einem vogelhunde, vnd mit einem habche, vnd swenné er inritet so sol dú meigerin des hoves, uff den er denne da kumet, im búkomen vor in dem hove, vnd sol in enpfan, vnd sol in einer hant tragen ein brôt, vnd in der andren ein hůn, daz hůn hoeret an den habch, vnd daz brôt die hunde, vnd sol man im vnd sim gúsinde, dc hie gúnemmet ist, spinwidrin fleisch geben, vnd bergins, vnd huenr gnuegú. vnd enhein ander fleisch, vnd gůten Elseser vnd enhein lantwin. vff swelem hof er och den imbis nimet, wil er zú nacht aber da búliben, so sol ieklich schůpposse, dú in den hof hoeret, geben ein hůn, vnd der tegding anders enhein schaden han. Ovch sol man dc meijentegding vnd daz herbstegding vor gúbieten acht tage, vnd swer zwischent Rús vnd dem Rine des gotzhus eigen ist, die sullen alle dar komen vffen dú tegding, vnd dar nach alle die, die von dem gotzhus erb oder lên hant. Swer aber dar nit keme, vnd dc vber sesze, als hie vor gúschriben ist, der sol bessron mit drin schillingen pfenningen, vnd swenne des gotzhus botte vordrot die bůsze zú hus vnd zú houe, der in denne nit enrichtet der vorgúnanden bůsze, der sol si zwiualt geben. Es sol ovch uff des vorgúnanden gotzhus höven wan des gotzhus eigen lúte […][^1]. Wer ovch dem andern gelten sol vff des gotzhus höven, da wir twing vnd ban hein, vnd de an lovgen ist, vnd in darumb búklagot, wer denne on des gotzhus stat richtet, der sol dien husgúnoszen gúbieten innront acht tagen bi der bůsze, ein husgúnos dem andern, die zúsemen hoerent in den hof. klaget aber ein gast, den sol man gúbieten zû weren bi der tagzît, bi der bůsze. der des nit tůt, so sol man im richten, vnz an den dritten tag, vnd wer denne weibel ist, der sol gan zú hus vnd zú houe, vnd sol nemen inne vnd vssen, vnz de er den kleger gúwer, ob er es vindet, vnd sol man im dc nit weren. vnd wer im es werti, der sol er beszron mit zwivalter bůsze. Dar zů hant des gotzhûs eigen lúte dc recht, dc si dú lên, dû si von dem gotzhus hant, dc si da mit ir kint dû des gotzhus eigen sint, búraten sullen in die gnossami mit des aptes hant oder des propstes, den er an sin stat sezzet, vnd sol si des der egúnande apt nit irren. ovch sol dú vorgúschriben lên ein gotzhusman von dem andern erben vnz an das núnde gúslechte, vnd wa ûnsers gotzhus man stirbet, wer den dur recht erben sol, vnd des gotzhus eigen ist, der sol geben das beste hôpt, dc der man hatte, do er in daz tôtbette kam, vnd sin gûwant alles, als er zu kilchon gieng von rechter eigenschefte. Wir han ovch an únsren hantuestin vnd brîeuen, wer an lîperben stirbet, dc wir den erben sullen, vnd sun die gnôszami lieplich mit úns dem vorgúschribnem apte vnd gotzhus lan tegdingen. Ovch sol ein probst, den denn des e gúnanden gotzhus apt sezzet vff dc vor gúschriben ampt vnd die hoeue, dristunt vss varn in dem jare, ze sant Martis dult, zú sant Hylarien dult vnd zú sant Walpurg dult, vnd darnach als dik als sin lúte oder gůt búdurfen, vnd sol denne den selben dienst vinden als da vor gúschriben ist dem apte, beide er vnd die fverer die daz korn fuerent. Da zů ist im zúgeben in sinem ampte velle, erschetzze, vogtstúr vnd erbzins, vnd da der val wirt gúrichtet, als vor gúschriben ist, da mitte hant des gotzhus eigenlúte enpfangen lên vnd erbe. Vnd wan des vorgúschribnen gotzhus lúte ander vogte nit hant noch sullen han dur recht wan ein apt von Engelberg, dar umb sun si einem propste, den der apt sezzet, geben allen den hernesch, den ein man han sol zú sinem libe, vnd wan des vorgúnanden gotzhus apt vnd herren geislich lúte vnd múnch sint vnd heiszent, wer denne wider in tůt, der gotzhus eigen lúten, des lip vnd gůt ist alle tage dristont g[^2] vervallon einem apte, vnz an siu gúnade. Swenne ovch ein apt von Engelberg dú vor gúzalten tegding selber hat, vnd die dienst nimet als da vor geschriben ist, so sol er vff ieklichen hof, da er den dienst nimet, vnd tegding het, einest in dem jare geben ein stier der zîtuang ist vnd einem zinszigern. Diz het alles der stifter gúsezzet.\nDie vor gúschriben recht, dú dc gotzhus von Engelberg in Zyrichgoe hat, dú selben hat es ovch in Argoe, <u>vnd Engelberg</u>.[^3]\n\n[^1]: FN Grimm: eine lücke in dem ms.; man ergänze nach höven: nieman wonen.\n[^2]: An dieser Stelle steht bei Grimm ein Fragezeichen.\n[^3]: von späterer Hand hinzugefügt, siehe Grimm: 2.",
        "verweis_mehrere_weistuemer": [ "" ]
    },
    {
        "id": "weistum_schweiz_002",
        "titel": "Andrer Engelberger Hofrodel",
        "edition": {
            "stelle": "Grimm Bd. 1, S. 2–5",
            "notizen": "FN Grimm: einer bibel der klosterbibliothek zu Engelberg (no 1 1/17) hinten angeschrieben, damit auf ihn, wie auf das evangelium, geschworen werde."
        },
        "original_link": "",
        "ort": "Engelberg",
        "koordinaten": {
            "lat": 46.820556,
            "lng": 8.409722
        },
        "zeit": "Mitte 14. Jh.",
        "typ": "",
        "schreiberinfo": "",
        "region": "Zürich",
        "text": "Eines abtz vnd des gotzhus friger hof ze Engelberg sol gan von des kilchoues ort in der alten ochsentürli ob dem brůderhus, vnd von dem ochsentürli au das ort der frowen chloster, vnd von der frowenchloster an den spital, vnd von dem spital bi dem zun hin vnder den alten eschen, von den alten eschen den zunhin in den mülibrunnen an die brugga, von der brugga zu dem mülitürli bi der Rübi. die Rübi vf in den wasserkenel, den wasserkenel hin an des kilchoff ort bi dem obren gasthus, vnd was innrent dien muren vnd dien vorgenanten zilen lit, das ist ein friger hof des gotzhus ze Engelberg.\nDis sint och des gotzhus recht. Wenne ein abt erwelt wirt vnd bestetget, so sollent im alle tallüte, die ob vierzehen iaren sint, sweren sinen nutz sin eren ze fürdrenne, sin laster schaden zwendenne, sin gericht ze schirmenne, sin recht ze sprechenne vnd ze behaltenne, dem selben herren gehorsam ze sinne an alle geferde, as gotzhus lüte von recht tůn sollent vnz an ir ende, oder an das ende des herren herschaft.\nEs ist ovch ze wissenne, wennne ein gotzhusman sinen herren verratet an lib oder an sinen eren, oder sin vngenössen nimmt, oder ein gotzhusman ein gotzhuswib erslecht ze tode, des lib vnd gůt ist dem gotzhus vervallen vnd nit dem ammann, vntz an eines abtz gnade. Es sol ovch ein ieklich man, der vf vierzehen jar komen ist, swerren trüwe vnd hulde einen abt tůn wenne er es an inn vordret, das selb sol ovch ein man tůn, der von andren landen kunt, vnd hie sesshaft wil sin über jar. Wenne ovch ein man stirbet, der nüt geteilt het von sinen kinden, vnd kindt lat du elich sint, so sal das gotzhus ze valle nemen das best hovbt das er lat, vnd söllent sinü kindt damit ir erb enpfangen han. Wenne och me sün denne eine bi enander sint, vnd da der eltest stirbet, so sol aber dem gotzhus das best houbt ze valle werden. sturbi aber der junger, so wirt dem gotzhus ein val, ist das si nüt von enander geteilt hant. Das gotzhus erbet ovch alle die an liberben sterbent, es sigen frowen oder man, vnd teilt der vatter von dem sun, vnd stirbt der vater so erbt inn das gotzhus, stirbt ovch der sun, so erbt inn ovch daz gotshus. Wenne ovch ein man stirbet, der ein elich frowen lat vnd nit kinden, da erbt das gotzhus den halb teil alles des gůtes so si mit enander hatten vntz an sinen tod, vnd sol ovch die frowe den andren halb teil erben, vnd sollent das gotzhus vnd die frow ovch gelten, was er gelten solt gelichlich des tags da er erstarb. dü frow sol ovch ir vorus behaben das best bette, vnd alles versnitens gwand das er lat. stirbt ovch ein man an liberben vnd ein frowen lat, vnd nüt enander gemachet hant nach des gotzhus recht, so erbt das gotzhus den man, vnd die frowe nüt, also erbt och das gotzhus die frowen, die ein man lat, vnd och enander nüt gemachet hatten, vnd der man nüt. ovch stirbt ein man, vnd sin frow inn zwiuel ist, ob si trag, so sollent des kindes fründe vertrösten, das das gůt bi enander belibe, vnd die frow ir notdurft bruchi, vns vf die stunde das man an zwifel muge sin.\nEs sol ovch enhein vsser vnser gotzhus lüt in disem tal erben. Des gotzhus zwing vnd ban vahet an Rotenhalden vnd denne die roten bachtalen vf vnz an den grat, vnd den grât obnan hin ob Grůblen hin iemerme, vnz an Joch. vnd ab Joch vnz an Stoerben vnd ab Stoerben dur Ritun vf vnz an den Elwen stein, vnd ab dem Elwenstein hin, vnz in Sanden vf den grât, ab dem grât in Wallenegge, von Wallenegge vnz in den Elsbuel, von Elsbuel wider in Rotenhalden. In disen ziln sint elli gericht des gotzhus über des gotzhus lüt vnd gůt, vnd sol nieman in disen zilen hornschellen noch gewilt vellen noch wighaftigen buw machen [. . . . . . . . . .] an des gotzhus willen noch ligendi güter verkovfen noch hingeben vssern lüten, vnd sol ovch nieman gůt haben in disen zilen, wann der es enpfangen hett von einem abt oder von dem der ze gericht sizzet an eis abtz stat, vnd wer gůt het gekouft vnd es nüt in jares frist enphahet von einem abt oder von dem der an siner stat ze gericht sizt, oder der gotshus gueter het uber jar vngezinset, die gueter sint dem gotzhus lidklich vervallen vnz an des aptz gnade. Es sol ovch enhein gotzhusman lib noch ligent gůt hinnan ziehen an eis abtz willen vnd gunst.\nEs sollent ovch des gotzhus lüte ir zins richten, zigerkes, zinspfenning ze sant Gallun tag, die eiger ze ostran, die milcheimer ze pfingsten, dir meienstür vf sant Johanstag. Es ist ovch gewonlich, so man die ziger vnd kes zinset, das ein abt fünf erber man erwelt, die die ziger vnd kes schezent bi dem eide, den si dem gotzhus hent getan, vnd so die sprechent bi dem eid das man die ziger nemen solle, so sol man si nemen, wölti aber ein abt si nüt nemen, so sol der, des der ziger ist, VII sch. IIII d. für ieklichen ziger geben, vnd ze den heilgen swerren, das er damit verzinset habe. die ziger söllent gemachet sin mit dem mulchen, das des jares von mitten meijen vnz an sant Gallen tag gemulchen ist, an alle geuerde, vnd in ieklichen ziger legen XVI fund vnd zwen altbecher saltzes. so ovch die schezer sprechent, das die kes sigen ze nemenne, die sol man nemen, ald aber der, der die kes zinset, sol geben III sch. IIII d. vnd ze den heilgen swerren, das er gezinset habe damit an alle geverd. Vnd wer sin zins nüt richtet vf den vorgeschribnen tagen, der sol es bessren mit III sch. Ovch sol ein melcheimer gemachet sin mit der mulchen, as sie von der ků gemulchen wirt, die sol man erwellen vnd dik machen vnd nüt keslupen vnd nüt nidlun, vnd sol ein VI altmessigen kübel füllen. Es sol ovch en ieklich hus, da jar vnd tag husröiki ist gesin, ein vasnachthůn geben, wer ovch von dem gotzhus erblehen het, der sol ein tagwan tůn, ein man megen, vnd ein frow schniden, der des nüt lůt der sol es bessren mit III sch. vnd aber den tagwan tůn. wer ovch ein Kanschilling sol, der sol ein vart tůn gen Kam, der VI Kanpfennig sol, der sol ein halb Kanuart tůn, wele aber minz sol, da mag ein abt die pfenning lan stân, vnz das er ein sch. schuldig wirt, vnd sol den ein Kanfart tůn.\nEs sol ovch enh […] [^1].\nDes gotzhus lüt söllent ovch nüt ufsezen noch ablassen ân eis herren willen vnd wissend redlicher sachen. Es sol ovch nieman vogt sin über vnser lüte in dem tal, wan ein ingesessen talman. weri aber, das ein kint ein erbornen vogt hetti, der in dem tal nit sessi, so bevogtet es ein abt mit vrteil des gerichtz mit einen ingesessen talman. Wenne ovch ein abt von gerichtz wegen oder von andren redlichen sachen der tallüten bedarf, so sol er inen enbieten, vnd söllent ovch si zů im komen vnd mit gůten trüwen beholfen sin zů dien sachen, as er ire denne notdurftig ist. Des gotzhus gůt sol nieman buwen noch haben wan ein ingesessen gotzhusman. Wene ovch ein vrteil stössig wirt vor vnsren gericht vmb erb vnd lehen, die sol man zihen vnder die Esche vnd dannan gen Bůchs vnder dis gotzhus lüt in des gotzhus hof, vnd dannan gen Urdorf ovch vnder dis gotzhus lüt ovch in dis gotzhus hof, vnd dannan herwider vf die grossen kemnaten, vnd sol da vsgerichtet werden. Es sol ovch nieman erteillen über gotzhuslüten erb vnd des gotzhus eigen wan die, die vnsers gotzhus sint.\nDie zehenden der schafen, sol der, der zehen lenber het scherberi, das best im selben haben vnd darnach das best ze zehenden geben. der fünfi het, der sol ein halbs geben. der aber vnder fünfen het, der git für ein scherbers II den., vnd für ein spech[^2] 1 den.\n\n[^1]: FN bei Grimm: so ist im ms. ein neuer satz angefangen, aber nicht fortgeführt.\n[^2]: FN bei Grimm: spetti?",
        "verweis_mehrere_weistuemer": [ "" ]
    },
    {
        "id": "weistum_schweiz_003",
        "titel": "Höngg",
        "edition": {
            "stelle": "Grimm Bd. 1, S. 5–11",
            "notizen": ""
        },
        "original_link": "",
        "ort": "Höngg",
        "koordinaten": {
            "lat": 47.401979,
            "lng": 8.499374
        },
        "zeit": "1338",
        "typ": "",
        "schreiberinfo": "",
        "region": "Zürich",
        "text": "Von rechten twingen vnd bännen des dorfes ze Hoengg, die der probstye der kilchen ze Zürich zůhoerent.\nIn gottes namen amen. in dem jar, do man zalt von gottes gebürt drüzehenhundert acht vnd drissig jar, ze ingendem meigen, do man meigen täding hatt der höuen vnd der rechten der probstye Zürich, do wurdent funden vnd ernüwret dü reht, swaerung, burdenen vnd tragnüst der höfe vnd der lüte ze Hoengg, von fürlegung der korherren vnd ouch der dorflüten, die do ze mal ze Hoengg warent, von gebott der erwirdigen herren hern Krasto von Toggenburg probstes vnd des capittels gemeinlich derselben probstye ze Zürich, vnd wurdent ouch also verschriben von meister Johans capplan des vorgen. probsts, als hie nach geschriben stat. Es süllent wissen die ietz gegenwürtig sint vnd die hernach koment, den es zů hoert ze wissent, das der meigerhof ze Hoengg von rechter eigenschaft zů gehoeret der kilchen vnd der probstye Zürich, vnd das ein probst, der probst ist derselben kilchen in dem dorf vnd in dem bannn ze Hoengg, hat alle gerichte vnd zwing vnd benn von des keisers gewalt aller sachen vnd twingnüst aller lüte, âne dieb vnd fräuelinan, die einem vogt des selben dorfs zů gehoernd, doch mit sölicher bescheidenheit als nachgeschriben stât. das ein vogt hanthabe vnd schirm wider alle boeswiht vnd boesse lüte die kilchen ze Zürich mit allen iren gütern, rehten vnd ir lüten, die si hatt vnd besitzet in dem dorf ze Hoengg, als ver er kan oder mag, an alle geuerde vnd vntrüw. Und umb die beschirmung vnd umb vogtrecht git man dem vogt des selben dorfs, der denn vogt ist, järlichen ze herbst von den gütern der kilchen ze Zürich zwelf mut kernen vnd zwelf mutt haber Züricher messes, vnd von den gütern des klosters ze Einsidellen drü pfunt pfenning dri schilling minder. Item man git demselben vogt zu der vasnaht von ieglichem hus ze Hoengg ein hůn. Item man git den probst der stift ze Zürich des selben zites von ieglichen hus, das da stät uff den guetern, die von eigenschaft zu hoerent der kilchen Zürich, ein hůn. Item ein ieglicher probst, der dan ist, der sol eins ieglichen jars in dem meigen und in dem herbst in demselben dorf ze Hoengg mit sins selbes libe oder mit einem andern zu dem meigerhof zu gericht sitzzen und genůg tůn vnd nütze sin den meigen vnd herbst tädingen, vnd sullent vor allen dingen luterlich vnd vernemplich geofnet werden ällü reht und gewonheit der kilchen vnd des probstes ze Zürich vnd des dorfs vnd der dorflüten ze Hoengg. Wenn das beschicht, so sol der meiger des meigerhofs ze Hoengg vf geben den meigerhoff in des probstes hand oder des der sin statt haltet mit hoffung, ist er nutze dem selben hoff, daz man im in wider liche. Vnd wenn er in vf git, so sol sich der probst ervaren mit den dorflüten bi geswornen eiden, ob der meiger dem hof mug nütze sin, vnd wirt er funden, daz er dem hof nütz mug sin, so sol im der probst den hof wider lihen. Enphindet es sich aber, daz er dem hof vnnütz ist, so sol er von dem probst mit gunst des capitels ze Zürich von dem hof gestossen werden. Item in den selben tagen vnd täding sol ovch der probst allein richten, vnd sich erkennen vmb sachen, die sich da ruerent von ligenden guetern, die von eigenschaft oder von erbe besessen werdent von der kilchen ze Zürich, vnd ze den nachgenden tagen vnd gerichten so sol man richten von sachen, die ligendü gueter nit antreffend, vnd von geltschuld. man sol ovch den ersten tag diser tädingen den dorflüten ze Hoengg verkünden aht tag vor um die sachen, die da werdent angeuangen von ligendem oder varndem gůt, ald von geltschuld wegen, die sol man vollenden ze drien gewonlichen zilen, es wende denn redlichü sach, die den richter vnd bed teil vnschuldig mugi machen. Wer ovch der ist, der ieman wil beklagen vmb ligendü gueter, die von erbschaft des gotzhus von Zürich werdent besessen, der sol es tůn an dem ersten tag des meigentäding. tůt er des nit, so sol er beiten vntz an den ersten tag des herbstes täding. vnd der schuldener, der do angesprochen wirt, der sol vntz dar in frid beliben, vnd wirt der klager dann hinlässig, so sol er aber beiten untz an das nähst meygentäding. Es ist ovch ze wissent, das die vorgenanten dorflüt ze Hoengg, ir vogt mit der vorgenanten stür als gar vnd als gentzlich genůg tůnd, das er enkeinen dienst noch enkein stür mer von inen nemen noch vorderen sol. Vnd wer der ist, er sig dorfman oder usserthalb dem dorf gesessen, er si man oder frow, der von erbreht des gotzhus gůt von Zürich hat siben schůch lang oder breit, der sol an denselben täding sich entwürten vnd kumen für den probst oder für sinen statthalter in den meiger hof des dorfs ze Hoengg, vnd sol da entwürten den, die in beklagen wellint umb sinü gueter, die er hat von der kilchen ze Zürich, vnd die dorflüt die süllent da sin, vnd sich entwürten alsbald, so man anvahet offnen des hofs reht. Aber die vssern, die vsser dem dorf gesessen sint, die süllent da sin, ê man gentzlich geoffnet dü reht des probstes von Zürich, der dorflüten vnd des houes ze Hoengge, vnd die můtwilleklich vnd ane redlich sach vnd von ungehorsami nit dar kument, die gebent ze einung dri schilling, also daz ieglicher geb dem probst von Zürich dri schilling pfenning ze bůse, er mug denn sin entwesen redlichen entschulgen. Vnd vmb die selben bůs vnd vmb all die geltschuld, die die dorflüt ze Hoengg der kilchen ze Zürich schuldig werdent, sol man dieselben dorflüt pfenden, vnd dieselben pfender süllent bihalten werden acht tag in dem meigerhof an allen schaden des meigers ze Hoengg. nach den acht tagen sol man die pfenden verkovffen als tür, als si denn verkovft mugent werden, vnd was erübert wirt über das, daz man gelden sol, daz sol man wider gen dem, des das pfant ist. mag aber dem, dem man gelten sol, mit dem, daz usser dem pfand erloest wirt, nit genůg getan werden, so soll der schuldner ein ander pfant geben, vnd daz sol man unverzogenlichen verkovffen, vnd was über wirt, daz sol man wider geben. vnd disü ding sol man verstan vnd halten vmb bůssen vnd vmb geltschuld. Git man aber kein pfand vmb zins, den man schuldig ist, oder versessen ist, das selb pfand sol man ovch bihalten in dem meigerhof ze Hoengg acht tag an des meigers schaden, vnd nach den acht tagen in allem reht das vorgeschriben ist, sol man das selb pfant ander acht tag behalten in dem kellerhof ze Pflůntern vnd wenn die selben acht tag vskoment, so sol man das phant verkovffen an offem merkt vnd mit dem, das da gepristet, oder über wirt, sol man daz selb tůn, dz vorgeschriben ist. Wer och, daz ieman dem meiger ald dem vorster von Hoengg ein phant frävenlich ald mit gewalt nit geben welt, ald in es werti, so si es nemen woltint, als gar vnd als vast daz si bi dem eid sprächin, daz inen phender fräuenlich oder mit gewalt waerint gewert, vnd man si dar zů nit lassen komen wölt, die schuld vnd die fräueli sol der probst mit klag verkünden einem vogt, vnd dieselben fräueli sol man einem probst von Zürich besseren mit drîn phunden vnd dem vogt mit sechs phunden pheningen, die denn gewonlich ze Zürich gänd, vnd sol der vogt mit sinem gewalt des probstes bůs vor allen dingen vorderen vnd ingewinnen, vnd sol uns ovch entwürten, wenn das beschicht, so sol denn der vogt sin bůs nemen, ob er wil ald im fůglich ist. dar zů ist ze wissent, wirt kein phant geben oder genomen vmb der kilchen zins, ist das nit gnů gůt für den zins, der nit vergolten ist, so sol me phender sůchen. mag man aber nit mehr vinden, so sol man der übriger zins beiten vntz ze den nüwen früchten, vnd also sol man mit allen zinsen tůn. ist enkein zins vergulten, vnd man nüwen vnd alten zins haben mag von den nehsten früchten. mag man aber von den nehsten frühten die zins all nit vergelten, so sol man vallen vff die gueter, von den man den zins gelten sol, als lang vnd als vil vntz daz die zins gar vnd gentzlich vergulten werdent. Es ist ovch darzů ze wissent, das die züne, die man nempt vaden, die man maht die sät ze verhuetend, süllent gemaht sin zů der habersât an sant Waltburg abent, vnd zů dem herbstkern an sant Martis abent, vnt wer der ist, der da sumig ist dieselben zün vnd vaden ze machen, acht tag dar nach, so es geoffnet wirt, daz man si machen sol, der ist vervallen ze bůs dri schilling pfenning, vnd die bůs hoert allein eime probst zů, die sol im ovch ein vogt vordern vnd ingewinnen von den, die vngehorsam sint, als es da vor in semlichen dingen ist geschriben. Was ovch die dorflüt ze Hoengg einunge ufsetzend umb iren frid vnd nutz vnd was bůssen si den uflegent, die ir gebot übergand, der selben bůssen nimpt ein probst ein drittenteil vnd die dorflüt zwenteil. Aber ist es ze wissen, wer der ist, der von andern doerffer oder stetten in das dorf ze Hoengg kumpt vnd da wonent ist ein jar vnd einen tag vnangesprochen, der sol dannenhin dienen einem probst vnd einem vogt in alle wis als ein ander kneht der kilchen von Zürich, der sessehaft ist in dem dorf ze Hoengg. Die selben dorflüt ze Hoengg mugent ovch ir kint zer é geben anderen lüten, die ir genos sint, ane alle widerred des probstes vnd des vogts. Die selben dorflüt mugent ouch anders warhin ziehen, ob si wellint, vnd sullent inen der probst und der vogt das alles nit weren, vnd dar nach so der keiner kumpt gegen Zürich über den bach der dorflüten ze Hoengg, ald wa er anders umb'vnd vmbe kumpt vsser der vogtye, so hett der vogt fürbasser nit ze fragent von sinem libe noch von sinem gůt. es wer denn daz der selb, der da enweg zühet, von missetät wegen ald von geltschuld wegen mit dem ersten gebott wer für gericht berueffet. Es ist ovch ze wissent, weli der dorflüten ze Hoengg von welerlei sach wegen sin eigen gůt ald das er besitzet in erbes wise wil verkovffen, das sol er zem ersten veil bieten sinem geteilen, vnd wil der oder keiner vnder in als vil geben, als ein frömder, dem sol er es ze kovffent geben. wend si des nit entůn, so sol er es veil bieten einem probst und einem capitel von Zürich, vnd den es gen ze kovffent, wellent si als vil gen als ander, wend si aber des nit tůn, so sol er es verkovffen lüten die sin genos sigent. Ist aber, das keinü gůter verkovft werdent, die vormals den geteilen nit veil gebotten sint, wenn sich das enpfindet, wil denn das geteilit das gůt haben umb als vil geltes, als es einen frömden verkovft ist, ân alle geuerd, so sol das geteilit das selb gůt vmb als vil geltes haben an alle widderred. wil aber das geteilit des gůtes nit kovffen, so sol es der verköffer geben der kilchen von Zürich, ob si es haben vnd kovffen wil, vmb als vil geltz as daz selb gůt verkovfft was. Es ist ovch war, ist das keinü gueter verkovft werdent, die ieman hett oder besitzet von erbes reht von der kilchen von Zürich, vnd wenn daz dü selben gueter vf werden geben in eins probstes hant von dem verkovffer, vnd wen der kovffer sin vertgung der selben gueter enphahet von eins probstes hant, ein jar vnd ein tag sich verloffen hant, die selben gueter sint ledig einer kilchen ze Zürich, es stand denn in krieg. Darzů, ist das ieman kein semlich gůt vf wil geben in eines probstes hant oder versetzen mit eins probstes hant vnd von siechtagen wegen, oder von vigend zu dem probst nit kumen mag, der sol gan zů dem meiger ze Hoengg, vnd derselb meiger sol das bringen für den probst, also das ellü semlichü ding beschehen mit eins probstes gewalt, vnd wer der ist, dem der probst semlichü gueter lihet vnd der si von einem probst enphahet, der sol einem probst geben vier köpf des besten wins, so man denn ze Zürich verkovft an einem, vnd dem closterkeller zwen köpf, vnd dem meiger von Hoengg zwen köpf des selben wins. Es ist ovch ze wissent, das der hůbern ze Hoengg reht ist, daz si ze mittem ovgsten antwürten vnd weren sullent vnser kilchen ze Zürich zehen mütt kernen, vnd der meiger von Hoengg fünff mütt kernen vnd zů dem hochzit vnser heilgen sant Felix vnd sant Regeln fünff mütt kernen in die kamer vnd in den keler. Aber ist es ze wissent, daz der meiger vnd die hůber ze Hoengg ellü jar an sant Stephans tag kiesen süllent vnd erwellen einen vorster, vnd welr von dem meren teil wird erwellet vnd von dem meiger genemmet, der sol vorster sin, wend sie aber den nit erwellen, ald ob sie sich gelich teilent, vnd zwen vorster in mishellung erwellent, so sol der probst denn ze mal einen vorster geben, der in den dorflüten vnd dem dorf aller nützest dunket, also das er in derselben mishelli ansech, welr der merteil sie an gůt vnd an eren. Darzů ellü dü phender, die ein vorster nimet von sach wegen, daz dü höltzer werdent abgeslagen, die sol er entwürten einem meiger von Hoengg in sin hus, vnd sol die der meiger als lang behalten, als er wil. Es sol ovch ein vorster offenen vnd künden bi dem eid, so er gesworn hat, einem probst von Zürich oder sinem fürweser all die einung, in die die vervallen sint, die holtz abgeschlagen hant, vnd die gesetzt, die da beschehen sint, umb das, das kein holtz gehuwen werd, ald von anderlei sachen, vnd sol der vorster jarlich umb sin arbeit von dem meiger von Hoengg haben ein fůder hovwes von der matten des meigerhoves ze Hoengg, dü dô gelegen ist ze Altstetten, vnd dar umb, wenn die selb matt gemeiget wirt, als lang den das hovw lit uf der matten oder es stat uf geladen wagen, so sol es der vorster verhueten, vnd wenn der meiger die selben matten meigen wil, so sol im der vorster geben einen vierdenteil schâffis fleisch vnd einen schilling pfenning einem meider. Aber sol der meiger von Hoengg dem vorster in mitten in der hofwis, die da gelegen ist ze Hoengg, geben ein burdi hoewes, die derselb vorster selb dritter uff sich mug gehaben, die er doch allein dannen sol tragen, vnd vallet der vorster mit der burdi hoewes in der hofwis, so sol die burdi hoewes dem meiger beliben, vallet aber der vorster usserent dem zun, da mit dü matt umb zünet ist, so sol der vorster das hoewe haben, vnd sol es dannen tragen, als dik er wil, ân menglichs widerred, vnd sol das loch des zunes, da er die burdi vsgetragen hett, von dem meiger hof untz ze des kellers acker, wider machen vnd zünen. Aber ist es ze wissent, ist, das der meiger vnd die hůber ze Hoengg gemeinlich vnd einhelleklich kein holtz, es si vil oder wenig, gros oder klein, vshowen wellint vnd verkovffen, daz sol beschehen mit dem meiger vnd zwen hubern, die darzů nütze vnd gůt sigint, vnd die im selber der meiger darzů kiesen vnd erwellen wil, vnd das gůt, daz von demselben holtz erlovset wirt, sol geteilt werdenvon dem meiger vnd zwen die er dar zů nimet vnder die hůber nach teiltig der gueter des hofs vnd ieglichs hůbers ân alle geuerd vnd missetruw, bi geswornem eid, den si dar umb tůn werdent. Aber ist ze wissent, daz der meiger ze Hoengg jarlichen, so er weret sinen zins der kilchen ze Zürich, so er einen gumpost machet, wenn im ein jung kint wirt, zů der ieglichen sol er howen ein fůder holtzes. Es sol ouch nieman enkein holtz howen von keiner sach oder nutzes wegen, denn mit des meigers von Hoengg vrlob, das er darzů vrlob geben hab. Aber ist es ze wissent, daz der meiger von Hoengg in dem holtz ald in dem vorst, das da heisset in dem loc, einen gantzen tag mit zwein knehten howen sol stekken ze gerte. wenn das geschicht, ist der vorster da, oder ein ander vorster, der sol es künden den hůbern, daz der meiger einen tag gert hat gehowen, daz ovch die selben hůber denn mit dem vorster in den vorst gangent, vnd da howent gerte daz inen notdürftig ist, allein zů den hofreiten, die man nemmet êhoffteil. Aber mag ein ieglicher, der sessehaft ist ze Hoengg in dem dorf, den win der im gewachsen ist an sinen reban zů der tabern [verkovfen) mit der alten mâs von Zürich, dü da gezeichent ist mit dem zeichen des probstes von Zürich, daz ist ein crütz. Aber süllent der probst vnd das capitel von Zürich nemen valle von iro lüten vnd der kilchen ze Zürich, die da gesessen sint ze Hoengg uff den guetern, die da von eigenschaft zů hoerent derselben kilchen von Zürich. Ist aber das keiner sitzet uff guetern, die da zû hoerent, an das closter von Einsideln, von den nimpt dü kilch von Zürich enkeinen val, vnd daher wider wie das sye, daz der kilchen lüt von Zürich sitzent mit iro selbes libe uff des klosters von Einsideln guetern, doch nimpt das closter von Einsideln von den dekeinen val. Ist ovch, das keiner von Hoengg wirt geladet uff den kôr ze Costentz, von dem sol ein probst von Zürich dem kleger ein unverzogen reht tůn, vnd sol ovch das ein official verkünden, darnach so es dem probst kunt wirt getan. ist aber, das, der gelait ist, von vngehorsami wirt ze banne getân, der sol sich selben usser bann schaffen lân, vnd sol aber denn mit des probstes helf, ob er mag, sich selben ziehen vnd lösen von dem geistlichem gericht. Aber ist ze wissent, wer der ist der offenlich verkovffet wine zu der tabern, der sol gerecht mes haben vnd das da versucht vnd uberhoeret ist, von den die zů semlichen dingen benemmet vnd geordnet sint vnd ovch dazů betwungen sint bi geswornen eiden. Wer ovch, daz ieman ein gůt hett dri lovprisinen in gewer vnansprächig von dem, der bi im ze kilchen vnd ze markt gat, da sol in ein gewer bi schirmen, vnd usser lande nün lovprisinen.",
        "verweis_mehrere_weistuemer": [ "" ]
    },
    {
        "id": "weistum_schweiz_004",
        "titel": "Hofrodel zu Altorf",
        "edition": {
            "stelle": "Grimm Bd. 1, S. 11–18",
            "notizen": "FN Grimm: Münchaltorf, zwischen Grüningen und dem Greifensee, aus zwei pergamentrollen des Züricher staatsarchivs."
        },
        "original_link": "",
        "ort": "Mönchaltorf",
        "koordinaten": {
            "lat": 47.311661,
            "lng": 8.722229
        },
        "zeit": "1439",
        "typ": "",
        "schreiberinfo": "",
        "region": "Zürich",
        "text": "1. Item dis ist des hofs recht ze Altorf als sy von alter her komen sint[^1].\n2. Des ersten so sprechent sy, das si habint drü jargericht, vnd hab da ieklich jargericht sinen nachtag, vnd syg das ein jargericht vf sant Joergentag, das ander vf sant Johans iag <s>des jungen</s> <u>ze süngicht</u>[^2] das dritt vf sant Andres tag.\n3. Si sprechent ǒch, wer der syg der der hofguetern von Altorf siben schů witt vnd breit hab, der oder sin botten sol by allen gerichten sin. versumpt er sich aber des gerichtz, so hät in ein weibel zu pfenden vmb dryg schilling, vnd wer ǒch also der gueter hätt, der hät ǒch dar vmb ze erteillen vnd vf ze hebend.\n4. Si sprechent ǒch, wer, das ein vssrer in dem hof ze Altorf ze schaffenn gewunn vnd klagen woelt vmb eygen ode  vmb erb, der sol das recht kǒffen vmb fünf schilling vier pfenning, vnd sol man im richten als einem andern hofman. Bedarf aber der inner von dem vssern des rechten, so sol der vsser dem innern vertroesten, das recht da ze lassen.\n5. Si sprechent ǒch, spricht einer einem an sin ligent gůt vnd behebt er sin ansprach nüt, das leit er ǒch dem richter ab mit <s>dryg schillingen</s> <u>pfund haller</u>[^3].\n6. Si sprechent ǒch, das ir hoffrecht syg, das nieman dem andern deheinen schaden sölli ablegen, er hab im den denn ver heissen mit hand oder mit mund.\n7. Item so sprechent ǒch die hoflüt, daz ein keller, der den kelnhof inne hätt, zů den drygen jargerichten einem vogt selbander essen vnd trinken geben sol. Enbüt im das ein vogt an dem abent, so mag er dester bas geleben, doch das er im des gnůg geb des er habe in den vier wenden, vnd sol des ein vogt benuegen, vnd sol in nüt fürer straffen.\n8. Si sprechent ǒch, daz derselb keller alle mess soell haben ze kernen vnd ze haber, vnd sol ǒch die jederman in dem dorf lihen, wer ir bedarf, vnd wenn oder wie dik vnser herren von Zürich ir mess endrent, so dik sol er die ǒch enderen.\n9. Es sprechent ǒch die hoflut, das si gebint an die vesty gen Grueningen <u>alle jar</u>[^4] hundert vnd viertzig müt kernen <s>alle jar</s>[^5] drü vnd zwentzig malter haber vnd drü vnd zwentzig pfund pfenning, vnd von dem gůt git man jerlich an Ötenbach zwentzig müt kernen, drü pfund pfenning, item eim pfaffen von Egg ein müt kernen, item einem zůner zwen müt kernen. der selben zweyn müt kernen wirt aber einem pfaffen ze Egg ein halba müt, der kilchen ze Egg ein halba müt, vnd den schoennen ein müt, vnd in dem müliloch gând ǒch der obgeschribnen summ zwen müt ab.\n10. Item der hof ze Gossow sol ǒch jerlich an korn gelten dryzechen stuk. wer aber, das er minder gülti, so sond doch die drizechen stuk abgan an der summ so vorgeschriben ist.\n11. Si sprechent ǒch, wer der sig, der den grossen zehenden ze Altorf inne hab, der sölli han ein wůherstier, vnd ein wůherswin, vnd sölli der wůherstier ze sant Jöryen tag da sin vnd vf sant Verenen tag dannen gân, vnd sölli der eber ze sant Andrestag in dem dorf sin vnd vf sant Jöryen tag dannen gân.\n12. Der zechend sol ǒch die beydi han, an des dorfs vnd der hoflüten schaden, doch wer, ob der stier mit ieman hin vs giengi vnd schaden taetti, der sol in besorgen, das er her wider inkomi an menklichs schaden.\n13. Ind sond ǒch der stier vnd der eber sin der mass, das die dorfmeyer bedunk, das si da mit besorget sigint.\n14. Item es sprechent ǒch die hoflüt, das si hundert vnd sibentzig eln hůbtůchs gebint dem von Hünwil, das selb hůbtůch soelli so swach sin, wenn man das spreitt vf ein wasen, das gens gras und bollen durch das tůch mugint essen, vnd wela ob vier elnen des tůchs nüt schuldig ist, der mag von dem egenanten von Hünwil ein eln loesen vmb vier haller.\n15. Ovch sprechent si, das si wisskorn söllent geben gen Liebenberg vnd sölli das sin des swechsten des got ein man berätt des jars, vnd gebi ieman bessers der sol einem ieklichen hofman dryg schilling verfallen sin.\n16. Sprechent ǒch die hoflüt, si gebint huenr gen Liebenberg, nempt man gielhuenr, vnd wenn die houpt vnd swanz habint vnd an den dritten seigel fliegen mugint, vnd man si dem herren bringt, den sol si nemen vnd nüt versprechen.\n17. Item so sprechent di hoflüt von Altorf, das si genoss syent ze wiben vnd ze mannen zů disen nachgeschribnen siben gotzhüsern: des ersten zů vnser lieben frǒwen ze den Einsideln, gen Santgallen, gen Pfäfers, gen Schennis, in die Richenǒw, an sant Reglen Zürich vnd gen Sekingen, vnd sölli inen dehein herr des vor sin.\n18. Si sprechend ǒch, wer, ob ir deheiner ein tochter oder me hin vs berietti zů der e, oder wie sich ein frǒw hin vs vengiengi zů elichem leben vnd die ein genossen nimpt, er syg fryg oder der ietzbenempten siben gotzhüsern einer, der lib noch gůt hät ein herr ze Grueningen nüt nachzefragen.\n19. Si sprechent ǒch, si habint ein frigen zug ze tůn mit ir lip vnd mit ir gůt, doch dem egenanten herren ze Grueningen vnschedlich des jars mit einem schilling pfenninge.\n20. Vnd gebi einer den schilling darumb wo oder an welen enden joch einer abgang, das ein herr ze Grueningen. sinem vall nach kom, vnd den erben nach des hofs recht, ob das ze schulden kaemy.\n21. Si sprechent ǒch, weri, ob ein man oder wib elichi kind hettint, vnd die by einander sint in einer kost, weles joch da ab gât, so erbt der herr von Grueningen ir deheins.\n22. Welhi ǒch teil vnd gemein mit einander hand, erbt si der herr nüt.\n23. Si sprechent ǒch, werind vier gebrůder minder oder mer in einem hus, stirbt da ie der eltoft ab, der sol ein vall dem herren geben vntz an den jüngsten.\n24. Stirbt aber der jungen einer nach dem andern ab, so sol der herr dehein vallen, vntz aber an den eltosten.\n25. Es sprechent ǒch die hoflüt, ist das man oder wib, knaben oder tochtran in das todbett koment, mügent si denn so vil, das si ân stab, ân stangen vnd ân hilf siben schůch für das obtach bekleit gând, so mugen si wol ir varend gůt geben, wem si wellent, umb das da es dem genanten herren nüt werd, vnd hât man zwen biderman, die das sechent vnd hoerrent vnd och das vor dem herren gesagen konnent als recht ist in dem hof, so soll der herr das gelǒben.\n26. Si sprechent ǒch, wer ein kind so klein, vnd es nüt so vil vernunft hetti vnd gan köndi, oder sin wort bruhen, wen das es vogtbar weri, so mag es sin vogt an sin arm nemen oder der nechst vattermâg, vnd möcht daz ǒch für das obtach tragen siben schů wit, vnd vergünsten, das varend gut ze geben war oder wem er wil, an allein im selb ze behaben, vnd sol das als gůt kraft vnd macht han, als wer es vor dem rechten beschechen.\n27. Die hoflüt sprechent ǒch, wer ob es darzu kemi, das ein herr man, wib, knaben oder tochtran erben sölt inn oder vss, so erbt er des aberstorbnen varend gůt vnd gilt nüt, doch vsgesetzt harnasch, karren, wägen vnd elli vngeschliffni waffen, die sol er nüt erben.\n28. Si sprechent ǒch, ob ein kast in einer wand stuend, der ein wand verwäsi an eim hus, den erbt der herr nüt.\n29. Si sprechent ǒch, das hüser vnd spicher von alter her syend gesin vnd geheissen ligendi gueter.\n30. Weri aber, ob ieman sin gueter liessi ligen für den herren zins, so sol ein herr vf denselben guetern vnd die darzu gehoerrent, den zins sůchen vnd nüt vf hüsern noch vf anderm plunder, das zů ligendem gůt gehoert.\n31. Si sprechent ǒch, wer, ob ein man oder frǒw abgieng vnd stuend sin sâmkorn oder welcherley gewechst das wer vf dem veld, vnd alle die wil so das stât oder lit vnd nüt vnder die wid komen ist, so man im gelüt hât, so hoert der sâm oder die gewechst zu ligendem gůt.\n32. Ist das aber vnder die wid komen, so gehoert es zů varendem gůt.\n33. Doch das der egenant herr das selb gůt nüssi mit verbvndem sak, vnd strǒw vnd hoew hinder im lassi.\n34. Si sprechent aber, wer in ir hof von tod abgat vnd stirbt, wer den des selben toten lichnam vatter aller nechst von früntschaft zů gehoerr, derselb erbt den toten lichnam, wer aber daz ein můtermâg des toten lichnam vatter eines lides neher wer, den der vattermâg, so erbent beid teil glich mit einander.\n35. Ist aber daz vattermâg glich ist dem muttermâg, so zücht vattermâg das erb hin. \n36. Es sprechent die hoflüt, wenn ir einer griff zu der e, vnd das so ferr kom, daz sich die frǒw engürt vor dem bett, so syg all ir varend gůt des mans.\n37. Ist ǒch, daz die frǒw von tod abgât vor dem man, so gefelt dem man daz ligend gůt halb daz ze niessen unwůstlich sin lebtag, vnd sol sin erecht behalten.\n38. Stirbt aber der man vor dem wib, wil denn die frǒw, so mag si erben die varenden hab halb ze eigen, vnd gilt halben teil siner geltschuld, vnd mag halben teil des ligenden gůtz niessen ze end ir wil mit verbundnem sak, und sol ǒch ihr erecht behalten.\n39. Si sprechent ǒch, ist daz ein man sinem ewib, ist si ein tochter, ein morgengâb git, das mag der man wol tůn der ersten nacht, so er von ir vf stât, vnd mag si die wisen mit zweyn bidermannen, so sol es gůt kraft han, wie vil joch der summ ist.\n40. Möcht sie aber die zwen biderman nit gehaben, so mag si von mund ir morgengab erzellen, vnd wölt man ir daz nit glǒben, so mag si nemen die rechten brust in die linggen hand vnd iren zopf, vnd mit der rechten hand swerren liplich zu got an den heiligen, vnd waz si da behebt das sol so gůt kraft han, das ira das nieman sol abwysen.\n41. Des gelich sol och einer wittwen ir abentgab volgen, vnd beliben als vorstat.\n42. Si sprechent ǒch, weli frǒw zu der e kom in iren hof vnuerdingot, so ist ir varend gůt gantz des mans, als obstât, kumpt si aber verdingot zu dem man, das daz ir sölli ligen an eigen vnd an erb, so sy ir hoffrecht, das daz varend gůt zu dem ligenden gehoerri, vsgesetzt ir verschrotten gewand, ir tuechli, ir bettstatt, vnd das sy dann zu im bringt.\n43. Si sprechent ǒch, das sy ir ligend gůt niena gewinnen noch verlieren sollent, denn in den rechten gedingen. Richti aber ein richter ze andern ziten den in den jargerichten, das sol nieman an sinem rechten schad bringen.\n44. Si sprechent ǒch, das si mit ir selbs mund vnd hand ir gemeinmerk wol mugent behaben, vnd an ir gerichten erteillen vnd vf han, vnd söll inen dar in nieman nüt stossen.\n45. <s>Item es sprechent ǒch die hoflüt, wenn sich ir gueter hin vs vergând in kǒffs wis, vnd sie ein vngenosser kǒfft hât, so mag ein innrer dem vssern den kǒff abziehen, es syg über kurtz oder über lang vmb den pfenning, als der vngenoss kofft hat, vnd vmb ein bescheiden winkoff, vnd sol in ein herr ze Grueningen daby schirmen.</s>\n46. <s>Wenn sich ein gůt also hin vs vergât als ietz geschriben ist, welher hofman denn der erst ist, der dieselben gueter mit recht anlanget, der sol die gueter behaben vor allen andern fründen, hoflüten vnd vor menklichem.</s>[^6]<u>Hie lass spatzium vmb die stuk.\nWeri auch daz einer ein guot drü jar vor einem der innernt lantz ist vnansprechig hat vnd nün jare vor einem der vssrent lantz ist behept, daz es im vore gericht nit angesprochen wirt, den sol ein herr ze Grueningen vnd ein gewer daby halten vnd schirmen wie oder in welichen weg inn daz guot ankomen ist.\nIst ouch, daz sich der gueter eines oder mer hinvs vergat, mag da ein inndra so vil guotz haben als der erst kovff beschechen ist, vnd git darzuo ein bescheiden winkovff, so sol vnd mag er daz vergangen guot vmb so vil geltz hinwider vmb inziechen mit dem rechte nach dem kovff in den nechsten dry jaren vnd nit lenger, were daz der vsser daz gelt von dem jnndren in dem zit nit nemen wolt, so sol er daz gelt in ein tuechli winden, vnd zwen erberman zuo im nemen die des gezügen syen, vnd sol dem vssern daz gelt ze der hussellen inwerffen, vnd daz sol als guot kraft haben daz den inneren nieman davon stossen sol, weder erben nach geteilit, vnd sol inn daby schirmen ein her ze Grueningen vnd das gericht.</u>[^7].\n47. Wirt einem ein gůt veil, der sol das sinem nechsten fründ erbieten, wölt derselb aber nüt kǒffen, so sol er es dem nechsten geteilid veil bietten, vnd wölt der ǒch nit kǒffen, so sol er das dann bietten den hoflüten in die wittreitti.\n48. Si sprechent ǒch, waz gueter in erbs wis hin vs gand, vnd wer die denn ererbt dem hât nieman nach ze langen. Wurde aber vss dem erb ein kǒff, so ist den hoflüten ir recht in vorgeschribner wis behalten.\n49. Si sprechent ǒch me, weri aber daz jenand under inen lägint frigi gueter oder manlehen man kǒffti oder verkoffti die, dem hab dehein herr nach ze fragen vmb den dritten pfenning, weri aber dz ein verkoffer sin gůt also nüt erbotten hetti, als obstât, kumpt da einer der des gůtz kǒff ist vor ein vngenossen, ǒch als vor stât. Ist der in land, so zücht er dz eim ab in dryen jaren vmb dazselb gelt, vnd ein vssrer in nün jaren, doch dz die selben syend fründ geteilid oder hoflüd.\n50. Si sprechent ǒch, daz ein ieklicher hofman hin geben vnd verschaffen müg daz varend gǒt. aber die ligenden gůter sol noch mag nieman hin geben denn in den jargerichten. Vnd mag ǒch vmb die ligenden gueter nieman ein zemenstoss noch gemeinschaft volbringen denn in den vorgeseiten jargerichten. [§§50 und 51 fehlen bei Grimm] \n53. Doch so mag ein ieklichi frǒw ir morgen oder abentgâb hin geben, si liggi an ligendem oder an varendem gůt, wem si wil, ån aller menklichs sumen vnd yrrung, doch das der man daz ze end siner wil sol inn haben vnd vnwůstlich niessen, ob er si überlebt. Vnd sol daz denn darnach vallen an der frǒwen rechten erben, wer die sint.\n54. Es mach ǒch ein ieklicher hofman daz sin verkoffen in vorgeschribner wis, vnd ist das er nüt ander herberg noch wonung hât, so mag er das sin essen vnd trinken hinder eim zun, damit leben nach sins libs lust von jederman vngesumpt, vnd hât dar vmb einem herren nicht ze antwürten vmb den dritten pfenning.\n55. Ovch sprechent die von Altorf, ob si als ir veld lies sint hoew geben, so habint si deheim zender dar vmb ze antwürten.\n56. Si sprechent ǒch, ob ein erb ab sturb in dem hof ze Altorf, das sülli man niena anders berechten, wan daselbs in dem hof, da es ab erstorben ist.\n57. Si sprechent ǒch, das ir alt herkomen syg, wer der sig frow oder man, der jar vnd tag sitzi in dem hof bi sinem eignen brot vnuersprochen von sinem herren, der heissi vnd sygi dannenhin ein hofman, vnd sol in ein herr von Grueningen dabi schirmen vnd sol von der eigenschaft sin.\n58. Si sprechent ǒch, daz ein vatter einem kind wol mug geben me denn dem andern, nach dem als ein kind verdienet vmb sin vatter, aber die můter mag einem kind nüt me geben, denn dem andern.\n59. Item wo mit ein vatter sin kind vsstürot, des sol sich das kind lassen benuegen, nu vnd hienach, vntz an ein rechten anfal.\n60. Vnd wer, das ein kind mannoti oder wiboti, oder suss houbt vnerlich sachen taeti, wil denn der vatter sich des hofs ze Altorf entânen sechs wochen vnd dryg tag, so mag er das selb kind enterben nach dem als des hofs recht ze Altorf ist her komen.\n61. Es sprechent die hoflüt von Altorf, das all ir büssen nüt hoher sigint, denn dry schilling, vsgesetzt heimsůchen vnder eins růssigen rafen, herdfellich machen, blůtruns machen, vnd ein vsser sinem hus ze laden. Beschicht das als in einer hönni, vnd wirt das klegt, so ist das vnder dryen pfunden. vnd ist, das nachpuren, gesellen oder ander biderlüt das in früntschaft bringent vnd si verrichtent, <s>so hât im ein herr nüt nachzefragen</s> <u>wol vnd guot, so sol dem vogt vmb die frefel sin recht behalten sin</u>[^8] klegt man aber das, so mag ein herr die bůss in ziehen nach sinen gnaden, vnd sol des klegers bůss oder schad stân an drijen hofmannen, vnd wie sy den handel schetzent, das sond beyd teil halten.\n62. Si sprechent ǒch, bricht einer trostung, das stand an eines herren gnad.\n63. Item es sprechent die hoflüt, welerley bůssen einer verschuldi die erlich sygint, mag da einer trostung han, so sol inn ein herr nüt turnen.\n64. Si sprechent ǒch, was vnerlich sachen syent, da mug ein herr vmb tůn, als in bedunk. \n65. <s>Fürer sprechent si, wer vnder inen verschuldi semlichs, das er einem herren verfall lib vnd gůt, so sölli vnd mugi sich der herr vnder zihen ligendes vnd varenden gůtz vff sin gnad, vnd nüt der hüsern, noch des ligenden gůtes.</s>[^9]\n66. Item ǒch sprechent sy, das vier holtzhöf syent. ist der ein ze Linden, zwen ze Liebenberg, vnd der vierd ze Rellikon, die sond das ir vor den von Altorf zünnen, als lieb inen denn das iro ist, vnd hilft ein zun nit, so sond si ein mur machen. Beschech inen aber dar über dehein schad von irem vich, den söllent inen die von Altorf nit ablegen, wer aber, das das vich dar über in die holtzhof gingint, vnd si nüt also gezünt hettint als obstât, so söllent aber die, so die höf inne hand, beyd hend vnd ir ellenbogen nemen vnd in der linggen hand haben ein hürigs schoss, vnd das vich da mit hin vs triben, vnd fürer nit stallen noch straffen, vnd was schadens das vieh denn getân hetti, hand die von Altorf nieman vmb ze antwurten.\n67. Es wer denn, das ein verrueft vich hin in giengi, da ist den höfen behalten alles das recht, das ander lüt habent vmb schedlich vich.\n68. Si sprechent ǒch, ob einer frǒwen ir elicher man von tod abgieng, vnd wölt die frǒw den nüt stan ze gült vnd ze erb als vor stat, so mag si das ir nemen wo si das erzöigt nach des hofsrecht, vnd mag da mit varn wohin si wil.\n69. Si sprechent ǒch, das ir deheiner vogtbari güter in dem hof sölli kǒffen noch verkoffen, er sölli ettwas zins dar vf setzen me oder minder, übersech aber das ieman, den hât ein herr zu straffen in der mass als ob stât.\n70. Si sprechent ǒch, wer der ist der der hofgütern kǒft, der sol si enpfahen von einem weybel ze Altorf vmb dry schilling, vnd sond im da mit gefertgot sin.\n\n[^1]: FN Grimm: spätere randbemerkung: da by sy ouch vnser herr burgermeister vnd rat der statt Zurich wellent lassen beliben vnd ist diss rodel gemacht anno domini M°CCCCXXXIX.\n[^2]: FN Grimm: die worte 'des jungen' durchgestrichen, von einer andern hand beigeschrieben: ze süngicht'.\n[^3]: FN Grimm: 'dryg schillingen' durchgestrichen, von späterer hand hinzugesetzt ‚pfund haller‘.\n[^4]: ‚alle jar‘ von späterer Hand hinzugefügt, siehe Grimm: 12.\n[^5]: an dieser Stelle sind die Worte ‚alle jar‘ durchgestrichen, siehe Grimm: 12.\n[^6]: Die Paragraphen 45 und 46 sind durchgestrichen, sieh Grimm: 15.\n[^7]: von späterer Hand am Rand hinzugefügt, siehe Grimm: 15.\n[^8]: FN Grimm: die worte: 'so hât im ein herr nüt nachzefragen' durchgestrichen und über denselben von anderer hand geschrieben: 'wol vnd guot, so sol dem vogt vmb die frefel sin recht behalten sin'.\n[^9]: von anderer Hand durchgestrichen. Zudem enthält der durchgestrichene Satz folgende Korrekturen: Nach 'zihen' wird 'des' durchgestrichen und stattessen von späterer Hand. 'ligendes vnd' eingefügt. Die Worte 'vff sin gnad' wurden ebenso von späterer Hand hinzugefügt, siehe Grimm: 17.",
        "verweis_mehrere_weistuemer": [ "" ]
    },
    {
        "id": "weistum_schweiz_005",
        "titel": "Kyburger Öfnung",
        "edition": {
            "stelle": "Grimm Bd. 1, S. 18–22",
            "notizen": "aus einer vor 1506 gefertigten niederschrift, der aber ältere zum grund liegen."
        },
        "original_link": "",
        "ort": "Kyburg",
        "koordinaten": {
            "lat": 47.4571,
            "lng": 8.74445
        },
        "zeit": "vor 1506",
        "typ": "",
        "schreiberinfo": "",
        "region": "Zürich",
        "text": "1. Mit was vnd welicherley sachen die, so in der graffschafft Kiburg hochen gerichten gesessen sint, den tod verwürckent vnd verschuldent, das von inen, ob sy begriffen werdent, gericht wirtt, oder ob sy nit begriffen vnd flüchttig werdent, sölichs zuges darumb sy von dem leben zu dem tod bracht möchtend werden, da ist einem herren zu Kiburg sölicher personen gut nützit vssgenomen, ligends vnd varends, vff sin gnad vervallen.\n2. Item weliche personen ouch in der graffschafft inen selbs den tod da antund, da ist einem herren zu Kiburg jn obgeschribner masse der selben personen gut vervallen.\n3. Item wer den andern von dem leben zu dem tod bringt mit sin selbs gewalt, wirtt der begriffen, so sol man richten bar gen bar, vnd dem herren zugeteilt in obgeschribner mass.\n4. Ob aber der todsleger nit begriffen werden möchte, so wirtt des totten lichamen mentschen fründen, die inn von sibschafft wegen zerechent hand, der lib erteilt, vnd dem herren zu Kiburg das gut in obgeschribner form.\n5. Wer ouch den andern über das, vnd sy mit einandern in friden stundent, von dem leben zu dem tod brächte, mit sin selbs gewalt, das sol für ein mord berechtiget werden, vnd dem herren von Kiburg sölicher gut, von denen daz bescheche, in obgeschribner masse geuolgen.\n6. Wer ouch den andern man oder frowen schuldiget vnd zichet, das im ere libe oder glid antrifft, vnd das vff die selben personen, so er geschuldiget hat, nit bringt, der oder die sol in sölicher geschuldigotten personen fusstapffen stan, vnd alles das darvmb dulden vnd liden, das sy geduldet vnd gelitten müstend haben, ob es vff sy gebracht worden were.\n7. Item, wer mit gewaffnoter hand <s>vnd fliess machet fliesse</s>[^1] in friden den andern wundet oder blutrünssig machet, das sol gericht vnd gebüst werden als ein todslag.\n8. Item wer aber sust frid bricht, der ist einem herren zu Kiburg vervallen xviij lib.\n9. Wer ouch an eines herren von Kiburg fronbotten fräffelt, der büsset den fräffel mit dryvalter buss.\n10. Item wer den andern vnder sinem russigen rassen heimsucht, darunder überlofft, oder daruss <s>fräffenlich</s>[^2] ervordret, der ist einem herren von Kiburg <s>von yegklichem raffen.</s>[^3] vervallen XVIII lib. zebuss vff sin gnad <u>ob aber einer sich darin verschulte mit wunden, frid versagen, frid brechen vnd der glich vuzüchten, daz mag ein her von Kiburg och strafen ie nach glegenheit der sach</u>[^4].\n 11. <s>Item wer marchstein vssertt oder verruckt, vnd wer den andern überschnit oder vbermeijgt oder vberzünt, vnd wer nachtschach tut, die söllent einem herren zü Kiburg ze bestraffen zu bekennt werden, ye nach gestalt vnd gelegenheit der sachen.</s>\n12. <s>Item wer ouch den andern herdfellig machet, der ist einem herrn zu Kiburg vervallen viij lib. der herdvall bescheche denn so geuarlich vnd vngewonlich, das der billich höcher gestrafft wurde. denn sol daz einem herren zu Kiburg höcher ze straffen zu bekennt werden, vnd wie er denn daz nach gelegenheit yedes herdvalls straffet, daby sol es denn beliben vnd dem nachgegangen werden.</s>[^5]\n13. Item wer dem andern sin eigen vnd sin erb anspricht, vnd im das mit recht nit anbehept, oder sin lehen oder sine dienst beswertt, der ist einem herren zu Kiburg X lib. ze buss vervallen.\n14. Welche person ouch die andern, es sy man oder frow, der e anspricht vnd die mit recht nit behept, die selb person ist vervallen einem herren zu Kiburg x lib.\n15. Vnd wo ein herre zu Kiburg vernimpt, daz personen einandern verlümdent, das die e berürende ist, so sol er die <u>person so das zu dem ersten vssbrachht hat</u>[^6] darzu halten, trostung zegebent, ob die da gesin mag, oder wo nit trostung ist, ze swerent ein andern mit recht <u>in einem monat</u>[^7] für ze nement, vnd behept die obgenanten buss von im inzezichent.\n16. Wer och gen dem andern fräffenlich ein stein zuckte vnd nit wurffe, der ist vervallen XVIII lib. welicher aber wurffe, wie denn der wurff gerätt, darnach sol er den fräffel büssen.\n17. Item wer frid verseitt, der ist vervallen x lib.\n18. Welicher och den andern mit gewaffnoter hand fräffenlich slecht oder blutrunssig machte, der ist einem herren zu Kiburg vervallen VIII lib.\n19. Vnd wie sust minder fräffel beschechent die mag vnd sol ein her zu Kiburg straffen an iij lib.\n20. Vnd was ander fräffel vnd vnzüchten, denn vorbenempt sind, in der graffschafft Kiburg beschechent, die mag ein herre zu Kiburg straffen, nach gelegenheit verwurcken vnd gestalt iegklicher sach. Vnd ob sich yement dawider setzen wölte, so sol doch daz zu recht bekennt werden.\n21. Item es hat ouch niement, so kleine gericht jn der graffschafft Kiburg hat, höcher zerichten denn an viiij lib.\n22. Vnd was in sölichen kleinen gerichten darüber ist, das gehörtt einem herren zu Kiburg zu. Es were denn, daz einer, so kleine gericht hette, höcher zerichten von der herrschafft vnd dem hus Kiburg anders begnadet vnd gefrigt were.\n23. Item es gehörent ouch einem herren vnd dem hus zu Kiburg zebeherrschent vnd zebeuogtent zu jn der graffschafft hochen vnd kleinen gerichten, wo die darinne gesessen sind, frylüt, die lüt, so von eigenschafft wegen an das hus Kiburg gehörent, all vnuerlechnet gotzhus lüt, laudtzügling, basthartten, vnd das von irem stamen herkompt. <strik>Vnd sind jn der yetzgenempten graffschafft Kiburg lantzügling vnd werdent dafür gehept vnd gehalten . . .</s>[^8]\n24. Vnd wer über den Rin vnd die Aren her zu vnd über den Wallensee herab in die graffschafft Kiburg zühet vnd kompt, das heissent vnd sind lantzügling vnd her komen lüt, vnd gehörent an daz hus Kiburg.\n25. Vnd wenn ein man, der ein lantzügling ist, in der graffschafft abgat, hat er ein wip, die an daz hus gen Kiburg gehörtt, vnd by iro kind gelassen, so nimpt ein herr zu Kiburg ein vall, das ist daz best hopt, so er verlassen hat, es sye ein ross, ochs oder ein ku, vnd ob er dero keins gelassen hett, die hennen so allernechst vff dem sedel by dem hanen sitzet, vnd der vndervogt daz best gewand, darinne er an den heiligen tagen ze kilchen oder ze heingarten gangen ist, vnd der weibel daz gürtelgewand. Ist aber mer denn ein man in einem hus, die teil vnd gemein mit ein andern hand, die von todes wegen abgand, so sol doch nur der eltest gevallet werden wenn der abgat, vnd daz ye von dem eltesten an den eltesten gan, vnd lat ein herr von Kiburg denn die kind den vatter erben.[^9] hat er aber ein wip, die eins gotzhus oder eins edelmans eigen ist, vnd nit an daz hus Kiburg gehörtt, so erbet ein herr zu Kiburg jnn, er habe kind oder nit. doch wenn sölichs zu vall kompt vnd des abgegangnen mans kind für ein herren zu Kiburg koment, das erbe von jme ze koffent, so sol jnen daz ze koffen geben vnd sy darinne bescheidenlich gehalten werden. Des glichen ist es ouch vmb ein frowen die ein lantzügling ist. hat die ein man, der an daz hus Kiburg gehörtt vnd lasset die kind nach irem tod, so nimpt ein herr zu Kiburg ein uall, das ist daz best bett so sy gelassen hatt, der vnderuogt daz best gewand als sy an der heiligen tagen ze kilchen vnd ze heingartten gangen ist, vnd der weibel jr gürtel gewand. hat sy aber vnberaten töchtren gelassen, so sol ein herr den bettuall nit nemen, vnd den den vnberatnen töchtren geuolgen lassen, vnd denn by dem gewanduall beliben vnd denn die kind die muter erben. ob aber der man eins gotzhus oder eines herren eigen ist, so erbt ein herr zu Kiburg die frowen, sy habe kind oder nit, die kind koffint denn der muter erbe jn obgeschribner masse. doch so hand sölich lüte, die lantzügling heissent vnd sind, ein fryen zug, daz sy usser der graffschafft ziechen mugent war sy wellent, von einem herren zu Kiburg vnbekümbert; wenn ouch sölich lütte in die graffschafft über die wasser, als vorstatt, koment vnd den selben lüten über kurtz oder über lang kein herr nachjaget vnd sy, daz sy sin eigen werent, nach der graffschafft recht besatzt, wenn denn darnach die selben besetzten lantzügling abgand, so hat ein herr zu Kiburg sy nit ze erbent.\n26. Item zu glicher wise wie die lantzügling, als vorgeschriben stat, vallet vnd erbet ein herr zu Kiburg die lütte, so von eigenschafft wegen zu dem hus Kiburg gehörent, die bastharten vnd alle vnuerlechnet gotzhuslüt <u>von sant Gallen</u>[^10], die hie disshalb der Thöss an der sitten, da Kiburg gelegen ist, gesessen sind, vnd hat darjnne daz recht als zu den lantzüglingen, vnd sölich lüt habent zu glicher wise den fryen zug, als die lantzügling den hand.\n27. Wo och ein eigen man in die graffschafft Kiburg zücht vnd darinne jare vnd tag vnansprechig von sinem herren sitzet, der gehört dannethin einem herren zu Kiburg zu, als ander so zu dem hus Kiburg gehörent.\n28. Vnd die obgeschribnen lütte, die also ein herr zu Kyburg ze uallent vnd ze erbent hat, die wile sy in der graffschafft Kiburg sitzent, söllent ir güt ligendz vnd varendz nit vergeben noch verordnen denn mit eins herren von Kiburg erloben, willen vnd wissen, vnd ob sy daz darüber tättend so sol doch daz kein crafft noch macht haben.\n29. Item aber ander lüt denn vorgenempt sind, die jn der graffschafft Kiburg sitzent, mugent by irem leben wol daz ir verschaffen, doch also, das sy an stab vnd an stecken vnd vngefürtt dry schritt für ir tachtropff darinne sy hushablich sind gan mö gind, vnd daz da vor erbern lüten verschaffint vnd vermachint, wie jnen daz eben ist, ob sy aber jren herren gesworen hettend, daz da wider were, daz sol gehalten werden vnd ein herr von Kiburg davor nit sin.\n30. Welich personen ouch in der graffschafft Kiburg sitzent, es syent man oder frowen, die einem herren zu Kiburg verlümdet werdent, daz sy dem hus Kiburg zu gehören söllint, die sol vnd mag ein herr ze Kiburg zu dem hus ziechen vnd nemen, vnd ob ein gotzhus oder ein edelman meinte, daz im die zu gehören söltend, setzt er denn einem herren vnd hus zu Kiburg die nach der graffschafft recht ab, also mit einem vatter vnd zwey mutermagen, oder mit einer mutermag vnd zwey vätter magen, daz denen wol kund vnd wissent sye, daz sölich person des gotzhus oder edelmans eigen syent, so sol es daby beliben. wo aber daz also nit beschicht, so söllint sölich lüte by dem hus Kiburg beliben, vnd sol daz hus Kiburg nit absetzen vnd des absetzens also erwarten, das ist von sonder gnaden vnd darumb angesechen, sölte daz hus Kiburg absetzen, daz es darzu so vil fürdernüsse vnd bystandz hette, daz dauon wol beswerungen denen, gegen denen daz hus daz fürneme, vfferstan möchte.\n31. Es sind ouch alle die, so an daz hus gen Kiburg gehörent, genössig mit den siben gotzhüsern, namlich vnser frowen zu Costentz, sant Gallen, der Richenow, sant Felix vnd sant Regulen Zürich, Seckingen, vnser frowen zu den Einsideln vnd Schenis. also wo sy zu denen wibent oder mannent, daz sy darumb ein herr zu Kiburg nit straffen sol. wo aber man oder frowen, wibent oder mannent zu denen, die mit jnen nit genössig sind, vmb sölich vngnössamy sol vnd mag ein herr zu Kiburg sy straffen vmb X lib., der genoss koffte denn im selbs di vngnossamy nach, so sol er darinne bescheidenlich gehalten werden.\n32. Item wo ouch vngeteilte geswistergit by ein andern hushablich sind, vnd teil vnd gemein mit einandern habent, die zu dem hus Kiburg gehörent, das die, die wile sy mit einandern in teil vnd gemein sind, einandern erben söllent. wenn aber sy von ein andern teilent vnd darnach an elich liberben von todes wegen abgand, so sol ein herr zu Kiburg, sy jn obgeschribner masse erben, vnd ob sy eliche kind hinder jnen liessent, die inen pit an daz hus Kiburg nach horttind, so erbt sy ein herre zu Kiburg in obgeschribner masse.\n33. So ist die graffschafft Kiburg von alter her also komen vnd herbracht worden, daz alle die, so in iren hochen vnd kleinen gerichten gesessen sind, die gen Kiburg gehörent vnd wunn vnd weid da niessent, das die ouch mit stüren, bruchen, reissen vnd diensten gen Kiburg dienen söllent, mit denen so ouch dahin gehörent, by denen sy denn gesessen sind vnd wunn vnd weid mit inen niessent, sy syent yementz eigen oder nit. aber fry lüt, darkomen lüt, lantzügling, vnuerlechnet gotzhuslüt vnd vnelich lüt wo die in der graffschafft hochen gerichten gesessen sind, sy niessent wunn vnd weide mit andern so zu der graffschafft Kiburg gehörent oder nit, die söllent onch gen Kiburg dienen mit stüren, brücken, reissen vnd mit diensten, als die andern, so denn gen Kiburg gehörent.\n34. Wo ouch jn der graffschafft Kiburg hochen gerichten viche, welicherleye das ist, sechs wochen vnd dry tag irrgangs gat, das gehört dannenthin einem herren zu Kiburg zu, vnd wer darnach söllichem vich nachjagotte, dem hat ein herr zu Kiburg darumb nützit ze antwurten.\n35. Item so söllent fry lüt, die lüt so von eigenschafft wegen an daz hus Kiburg gehörent, vnuerlechnet gotzhuslüt, lantzügling, vnelich lüt, wo die jn den hochen gerichten Kiburg sitzent, vnd alle die, so jn der graffschafft Kiburg hochen vnd kleinen gerichten sitzent, sy syent yementz eigen oder nit, einem herren zu Kiburg alle jare ein vassnachthun geben.\n36. Item wer ouch zu dem hus Kiburg gehört vnd dienet in obgeschribner masse, da sol yegklicher zug zwo kärny garwen, vnd ein halber zug ein garwen yerlich geben, des wirtt ein halbteil einem herren zu Kiburg, der über daz blut richt, vnd der ander halbteil den vnderuögten.\n\n[^1]: Durchgestrichen: vnd fliess machet fliesse. Siehe Grimm: 18.\n[^2]: Durchgestrichen: fräffenlich. Siehe Grimm: 18.\n[^3]: Durchgestrichen: von yegklichem raffen. Siehe Grimm: 19.\n[^4]: von späterer Hand hinzugefügt, siehe Grimm: 19.\n[^5]: Siehe Grimm: 19.\n[^6]: von anderer Hand hinzugefügt, siehe Grimm: 19.\n[^7]: von gleicher Hand hinzugefügt, siehe Grimm: 19.\n[^8]: Durchgestrichen: Vnd sind jn der yetzgenempten graffschafft Kiburg lantzügling vnd werdent dafür gehept vnd gehalten . . . Siehe Grimm: 20.\n[^9]: von späterer Hand am Rand notiert: ze glicher wis söllent wonen, die geswistergit sint, also ouch gevallet werden. Siehe Grimm: 20.\n[^10]: von späterer Hand hinzugefügt, siehe Grimm: 21.",
        "verweis_mehrere_weistuemer": [ "" ]
    },
    {
        "id": "weistum_schweiz_006",
        "titel": "Rechtung in Usterbach",
        "edition": {
            "stelle": "Grimm Bd. 1, S. 23–24",
            "notizen": ""
        },
        "original_link": "",
        "ort": "Uster",
        "koordinaten": {
            "lat": 47.349441,
            "lng": 8.719167
        },
        "zeit": "Ende 15. Jh.",
        "typ": "",
        "schreiberinfo": "Zu Andreas von Bonstetten steht in einer Fußnote bei Grimm: Andreas von Bonstetten, gen. Roll, wurde 1460 bürger in Zürich. Zu Osswald Schmid gibt Grimm lediglich die Amtszeit an, dieser soll zwischen 1490 und 1504 Vogt in Greifensee gewesen sein.",
        "region": "Zürich",
        "text": "In dem span zwüschend dem vogt zu Griffense eins, und her Rollen von Bonstetten anders teyls ist gütlichen und mit wüssenhafftiger tädig abgeredt.\nIm ersten, dass her Rollen von Bonstetten, sin erben und nachkommen, bin der fischentz in dem bach zu Ustri beliben, und inen die zu gehören sol, inerthalb den zillen unnd marchen, in dem lechenbrieff begriffen, ane eines vogts zu Griffensee, siner nachkomen, und sunst mengkliches intrag etc.\nZum andern, dass ein vogt zu Griffense, und sin nachkommen, nutt desterminder vier lag im jar wen inen das fügt, in demselben bach fischen mügend, spissfisch in die wiger zu fachen; unnd ob sy in denselben fiertagen zu irer notturfft nit gnug ungevarlich vachen möchtend, ob si den witter zu söllicher ir notdurfft fischen wöltend, so söllend sy das mit gunst und verwilgung des selben von Bonstetten und siner erben und nachkomen thun, dieselben inen das ouch uff ir bitt nit versagen noch abschlachen söllend.\nUnnd darzu, wenn eim vogt zu Griffensee im jar etwan gastung zu viele, unnd desshalb in dem berürten bach vischen oder kräpsen welte, so sol er das ouch an den obgemelten von Bonstetten oder sin erben und nachkomen bringen, unnd das mit ir verwilgung thun, dieselben das ouch uff ir beger nüt versagen noch sperren söllend etc.\nDessglichen so mag ein vogt zu Griffensee zu herbst jerlichen im fornefang vierzechntag beren in den berürten bach setzen; namlich zechn beren, und damit fischen, doch das er die unden uff setz bis an das Wyl und nit witter etc.\nDarzu dass ein jeder vogt das, so im gütlich nach gelassen ist, durch sich selbs, oder sine diennst unnd hussgesinnd selbs bruchen, und sollichs nitt von im andern hingeben noch verlichen etc.\nUnd das da gegen ein vogt zu Gryffense den gemelten von Bonstetten bin söllicher siner fischentzen und siner gerechtigkeit anstatt min herren von Zürich getruwlichen schirmen und handhaben sol etc.\nItem dissen vertrag vint man Zürich eigenlichen verschriben, uf dem rathuss, ouch ein kuntschafft, so her Heinrich Roist burgermeister, Johans Meiss, Lasserus Göldli und Jörg Gröbel, all vier min herren vogt, desglich ander erberer lüten bin ein andren uff der aller sag und verhörung (uff gericht haben.) der obgeschriben vertrag, zwüschen Osswald Schmiden dozumal vogt zu Griffense, mit gunst und verwillgung Andress von Bonstetten, ritters, uff gericht und gemacht ward anno domini etc.\nUff samstag vor Martini anno xxxiiij (1534), habent mine herren, beide rett, diss obbegriffen ir fryheit und rechtsame im bach zu Uster bestettiget, unnd darby sich erkennt, dass in das nüw urbar zu Griffense schrifftlich zu verfassen.",
        "verweis_mehrere_weistuemer": [ "" ]
    },
    {
        "id": "weistum_schweiz_007",
        "titel": "Öfnung von Nossikon",
        "edition": {
            "stelle": "Grimm Bd. 1, S. 24–26",
            "notizen": ""
        },
        "original_link": "",
        "ort": "Nossikon",
        "koordinaten": {
            "lat": 47.340229,
            "lng": 8.728189
        },
        "zeit": "22.10.1431",
        "typ": "",
        "schreiberinfo": "",
        "region": "Zürich",
        "text": "Item einem weibel, der das gericht gebütet, der sol die weibelwisen von solicher dienst wegen inn haben nutzen niessen. Es sind auch güter, die in die dickgenanten dingstat gehörend, dieselben güter söllent setzen siben frygstulsässen ze der gerechten hand des richters, dieselben fryenstulsässen söllent ouch als wis und als witzig sin, das sy wol umb eigen und umb erb erteillen konnent, jedermann nach siner notdurft, als den für sy bracht wirt, nieman ze lieb nach ze leid.\nWer aber, das deheiner under inen einen stulsessen nit gehaben möcht, und das redlich für bracht, und usszuge sölich sachen, die in billich schirmen söllent nach der richter und hussgenossen erkantnüsse, oder ein stulsäss einem verheissen hett, und darüber nit käm ze dem gericht, dieselben süllent ungestrafft beliben. doch so fer, das der richter denzemal einen stulsässen setzen sol uff des gutz schaden angeverd.\nWer auch, das under den stulsässen deheiner war belümbdet, oder noch belümdet wurd, oder sust in zwivel wär, dass er nit frig wär, so mag ein jeklicher hofjünger, dem das zewillen stat, einen solichen wol mälden, und den heissen ufstan und vernichten, so lang und als vil, bis das sich ein sollicher besetzt, dass er fryg sige, als ouch vor ziten ein besigelter brieff her umb mit gericht und urtal geben ist, und den ein vogt ze der hussgenossen handen inn hat, und einer der einen also heist uffstan, sol hiemit nit gefröfelt han; und wer das sich einer also der ze gericht für einen stulsässen gesässen wär, für einen fryen nicht besetzen möcht, denselben mag ein her oder vogt darumb straffen, und ist verfallen achzechen pfund pfening der vorgeseiten werschafft an der herren und vogtes gnad, derselben sum geltz gehörend zwen teyl den herren, und der drit teil den hofjüngern.\nDie vorgeschribnen hussgenossen und hoffjüngern die sollent ouch jerlich einer herschafft oder einem vogt ze Griffensee geben viertzig müt kernen, und zwentzig pfund pfening der vorgenanten werschafft, und jegkliche hussröichi ein fassnachthun, und söllent einer herschafft hiemit von derselben dingstatt wegen ge¬ dienet han, und hat inen ouch ein herschafft von der dingstatt gütern wegen nit mer an ze mutten, und hier umb sol nu ein herschafft die hofjunger all und jegklichen besunder schirmen, tecken und handthaben vor aller mengklichem, alz fer im lib ond gut gelangen mag, an all geverd, und sol ein herschafft geben einem weibel sechs fiertel kernen Züricher mässes von der jetz geschribnen zinsen etc.\nMan sol ouch für basser wüssen, dass in der vorschribner dingstat nieman vrtel sprechen noch erteylen sol, den die siben fryen stulsässen, und was die erteylent und sich einhellentlichen erkennend, es sy vmb eigen oder erb von sollicher gütter wegen, die in die dingstat gehörent, dasselb sol also bestan, handvesti kraft vnd macht haben, nu vnd hernach. Wer aber, dass die vrtaln vnder den stulsässen stössig wurden, so sol ein richter ander fryen vswendig dem stul fragen, vnd die vrteiln, die den gesprochen werdent, söllent gan vnd komen gen Griffense in den rossgarten, vnd die sol ein herr da entscheiden, vnd die gerächt geben vrtal widerumb ze dem nechsten gericht an mittel senden in die dingstatt für die stulsässen, vnd sol den aber darnach beschächen was recht ist.\nIst ouch, das ein hussgenoss der güter, so in die dingstatt gehörent, minder oder meer verkouffen welt, das ouch ein jegklicher wol macht hat, derselb so den verkouffen wyl, der sol die gütter von erst veil beitten dem nechsten geteilid, wil aber der nit kouffen, so soll er die bietten den hussgnossen, welten den dero ouch deheiner kouffen, den sol man die veilbeitten einem herren ze Gryffensee, vnd dero jegklichem sol er die gütter fünff schilling pfening där obgeseiten werschafft neher geben, denn einem frömden; wyl aber der vorgenanten deheiner kouffen, so mag man die veilbietten in die witreiti, vnd geben den der im aller meist git, von mengklichem vngesumpt, vnd die güter die also verkoufft werdend, dem der die gütter koufft hat, soll noch mag dannenthin nieman abzüchen noch entwerren, beschah aber dass einer die güter nit veil büte, in vorgeschribner wise, so möcht jeder nechst einem frömbden die güter abzüchen mit dem rechte vnd den kouff betzalen, vnd fünff schilling pfening minder geben als den vorgeseit ist, den der sum ist, als der vngenoss gekoufft hat.\nWer nu der ist, der dieselben güter verkoufft vnd hin git, derselb mag dasselb gelt essen, vertrincken, verzeren, durch sines libes notdurfft, lust oder muttwyllen, wie er will, mit geding, ist dass er das gelt also verzert in den gerichten, so den gen Griffensee, oder in die dingstatt gehörent, in den hüsern, vff dem väld, oder hinder einem zun, der git keinen dritten pfening, wil er aber das gelt usser den gerichten oder der dingstatt in andere gericht züchen, sol er den driten pfening hir lassen einem herren, er hab doch die güter ze kouffen geben dem nechsten geteilit, einem hussgenossen, dem herrn oder einem vngenossen. Doch also, ist, dass ein genosser der gütter koufft, so soll ein herr dester gnediger sin an dem dritten pfening etc.\nOuch sol man wissen was der übersewschen güter ist, wo die gelegen oder wie sie genempt sind, wär die koufft oder verkoufft, der git deheinen dritten pfening, er niess das gelt in den gerichten oder vsswendig den gerichten.\nWer ouch der ist, der der güter koufft, vnd die inn hat drig loubrisinen vor einem landsessen vnd nün loubrisinen vor einem, der nit inlands ist, unversprochen mit dem rechten, den sol dannenthin ein gewer vnd gericht da by schirmen vnd tecken, vnd daran habent sin nu vnd hernach.\nWenn nu soliche offnung als vorgeschriben statt, durch den weibel mit worten oder in geschrifft geoffnet wirt, so sol ein richter das gericht bannen an drig schilling pfening, dass nieman den andern sume mit sinen wortten, er sol den vrtal sprechen oder widersprächen, vnd den sol man den frowen von erst richten, ob si gerichtz begerend vnd notdürfftig sind, darnach den gesten, ob dehein da ist, vnd darnach den hussgenossen, doch also, begert ein gast gerichtz ze einen hussgenossen, so sol er das gericht von einem richter kouffen vmb fünff schilling pfening, und vertrösten was im gericht und vrtal git, dass er nu und hernach daby beliben well; wolt aber der gast das nit tun so soll man im nit richten, vnd sol sich der gast nit klagen, dass man im nit richten welt etc.\nIst ouch, das urteiln stössig vnd gezogen werdent in den vorgeschribnen rossgartten, als vorgeschriben ist, die urteiln söllent gevertget worden durch der stulsässen drig, oder mer, dieselben mugent vertgenn mit mund oder in geschrifft, vnd den ist ouch ze gelouben, und wer solicher vertgung bedurffe, der sol darumb den stulsässen lonen, und nuet geben, als den bescheidenlich ist etc.\nWer ouch, dass der hussgenossen einer oder mer eine schlechten vertgung bedörft, welcher den de weibel ist, und des gerichts offnung tut, der sol ein söliche schlechte offnung tun, ist er ein frig, vnnd ist man im fürbasser nicht pflichtig dar vmb ze geben. Bedarff aber einer sust eines fürsprechen von ander klag wegen, so sol man eim fürsprechen als lieb darvmb tun, doch ob einer unbescheiden lon nemen wölt, oder vörderte, das denn beid teyl dem richter vmb den lon getruwen sond ze endscheiden angevordt.\nAlle die güter, die in die vorgenanten dingstatt gehörent, sol noch mag nieman vertgen vor deheinen gerichten, denn in der vorgeschribnen dingstatt; beschech es aber darüber, so sol es weder kraft nach macht haben, doch so mag einer dem ander wol vertgen in dem vorgeseiten rossgarten bis in die nächsten dingstatt.\nWas ouch gericht vnnd vrteil in der vorgeseiten dingstatt geben hat, wer da des gerichtz brief begert, dem sol man die geben ob sy im erteilt werdent, und sol ein her oder vogt die besigeln, doch also, dass im zwen stulsässen vnd der richter des briefs gichtig syen, vmb das insigel sol man geben einem vogt das bescheidenlich an all geverdt.\nDie vorgeseiten rechtungen der obgenanten dingstatt sind ernüwert und verhört in der obgenanten dinstat vor offem gericht in gegenwürtikeit allr hussgenossen, die da zegegen warent, die ouch alle vorgeseiten recht stück und artickel seiten, vnd der ouch gichtig warent, vnd seitent ouch by iren eiden, dass sy anders nit wüsstind. Vnd geschach an dem nechsten mentag vor sant Symons und sant Judastag der heiligen zwölf botten anno domini MCCCCXXXI.",
        "verweis_mehrere_weistuemer": [ "" ]
    },
    {
        "id": "weistum_schweiz_008",
        "titel": "Öfnung von Fellanden",
        "edition": {
            "stelle": "Grimm Bd. 1, S. 27-29",
            "notizen": "Grimm: der anfang fehlt."
        },
        "original_link": "",
        "ort": "Fällanden",
        "koordinaten": {
            "lat": 47.371944,
            "lng": 8.640007
        },
        "zeit": "k.A.",
        "typ": "",
        "schreiberinfo": "",
        "region": "Zürich",
        "text": "Item aber git ein jegklich hussröich zwey herbsthüner unnd zwey vassnachthüner, ussgenomen der meygerhoff, der git keins, vnnd der hoff zu Pfaffhusen git nu zwey herbsthüner. Item ouch hat ein herr zu Gryffensee das rächt, dass er sal kumen an sant Stäffenstag vmb die wyssung, vnnd wer die nit git, oder mit sim willen behept, der kumpt dannanthin alltag umb iij β.\nItem ouch sprechend die hoffjünger, dass sie habend das recht, dass eyn herr von Gryffensee sol da richten vier stund im jar, ze meygen vnnd ze herbst, vnnd dannenhin wen sy sin notturfftig sind.\nItem aber sprechent die hoffjünger da selbs, das ein herr zu Gryffensee zu dem ersten sol den hussgenossen richten vmb eygen vnnd vmb erb, ob jeman da zu klagen hat.\nItem ouch sprechent die hoffjünger, dass da nieman sol in ir hof erteylen vmb eigen vnnd vmb erb, er hab den in irm hof siben schuch lang vnnd breitt.\nItem aber sprechent die hofjünger, dass man darnach sol richten den gesten, ist da jeman der clagen wil, vnnd darnach den hussgnossen.\nItem ouch sprechend die hofjünger, dass sy habind das recht, das myn frow die apptissin sy sol schirmen vor dem imy vnnd vor dem vngelt, sy kouffent oder verkouffent, wer aber, dass sy ze krank wer, so soll sy ein herr von Gryffensee an ruffen, dass ir doch geholfen werd.\nItem aber sprechend die hoffjünger, dass sy habend das recht, wer, das jeman by in jar vnnd tag unansprechig wer, der soll dannenhin hörn an sant Felix vnnd sant Reglen gen Zürich, vnnd sol in ein herr von Gryffensee schirmen für ein vogtman, usgenon vnverlent man. Wer aber, dass er von inn ziechen wolt, wenn er denn über den Wissbach usshin kem, so hat im niemann nahin ze jagen, denn einer dem er gelten soll.\nItem ouch sprechend die hofjünger, dass sy habint das recht, dass sy iri kind mügent vsshin gen, vnd her innen in die syben gotzhüsser, dass sy gnosssang syent darzu.\nItem aber sprechent die hoffjünger, dass sy habint das recht, wer, das si stossig würdend vnnder in selber an den tod, mügent sy dass mit einander verrichten, ee es klegt wirt, da soll ein herr von Gryffensee nütt nahin ze klagen noch ze fragent han.\nItem auch sprechend die hofjünger das recht, wer, dass ein herr von Gryffensee jenahin reyssen wolt, so sond sy im ein tag inn irm kosten dienen, welt er aber fürbass reyssen, dass sond wir thun in sim kosten, vnnd wenn in des costen verdrüss, so soll unss das reyssen verdrüssen.\nItem aber sprechent die hofjünger, dass sy habind das recht, zu miner frowen der eptissinen, dass sy sy nienahin sol weder laden noch banen, vnnd wer das sy eins jars nit mag bezalt werden, so sol sy beitten vntz vff den drytten blumen, den mag sy den angriffen, vnnd mag sy damit nit bezalt werden, so mag sy fur bass vmb pfannd gryffen, vnnd die pfand tryben hinter ein keller, im unschädlich, vnnd da lan acht tag.\nItem ouch sprechend die hofjünger, dass ein frow die äptissin das recht hab, wer der fünff huben siben schuch wit vnnd breitt hab, der sol minr frowen ein val gen; wer aber, dass zwen oder dry minder oder mer mit einander teyl vnnd gemein hettind, da sol jeder eltst, der ab erstorben ist, fallen, vnnd nit der jüngst. Item aber sprechend die huber, dass min frow hab das recht, wenn ir einer ab erstirbt, dass min frow irn aman sol darschicken vnd sol man ihm den val fürschlachen, vnnd sond die erben da dass best houpt vsziechen, vnnd sol den der aman angriflen, nemen welles er wyl, vnnd wennd die erben den val lössen, so sol er in lan fünff schilling necher den eim frömden, wer ouch dass einer derselbig wer, nit vich het, so mag der aman nemen dass best gewand, so er am sumertag treit an gferd.\nItem ouch spricht der keller, dass er das rächt hab zu den hubern, wann er sin zins bereit, dass er zu in schicken mag, vmb ross vnnd wer im ein ross verseit, dem ist er kein haber gebunden ze gänd.\nItem aber sprechent die huber, dass sy habind zu den keller das recht, dass er in sol gen XV fl. habern, des schwechsten so im des jars uff dem hof wirt, vnnd sol das als wohl gewanet sind, der in schütti vff ein berwertzmantel, als meng agen darvff blib, als meng iij β sol er den hubern bessern.\nItem ouch sprechent die hoffjünger, dass sy habind das recht, zu dem keller, dass er inn sol ein kuhirten suchen, vnnd sol im den die kü lichen mit der hofjüngern willen vnnd gunst, vnnd het denselben kuhirten jeman den lon vor, so sol im der keller pfannd gen an vögt, vnnd wer ihm pfannd wert, der ist umb die buss komen.\nItem aber sprechend die hofjünger, dass sy habind das recht, zu dem meygerhof, dass er in sol han ein wucherschwyn, das nützlich sig über jar.\nItem aber spricht der meyger, dass dassselb wucherschwyn das recht hab, wa es jeman inn dass sin gang, dasselb mit dem rechten gern vszetryben, an schlachen.\nItem ouch sprechent die hofjünger, dass der meyger sol han ein nutzber wucherrind, von st. Jörgentag vnntz zu sannt Johansstag, vnnd gieng dass selb wucherrind jemand ze schaden, der sols mit dem rechten gern vss dem sinen triben, vnd nit fürer, vnnd wer das übersicht, der het die buss verschult.\nItem aber sprechent die hofjünger, dass sie habint das recht, zu dem meyger, dass er inn sol werben vmb ein schwinhirten, vnnd sol den dingen mit ir willen, vnnd sol man im siner schwinen vergeben hüten, vnnd wölt dem hirten jeman sin lon vorhan, so sol im der meyger pfannd gen, vnnd wert die jeman, der ist vmb die buss komen. Wer aber, dass er kein hirten fund, vnnd man on hirten must hüten, so sol man in nit nöten, von dem wucher schwyn zu hüten, aber von den andern schwynen sol er on hirten hüten.\nItem ouch sprechent die hofjünger, dass sie habind dass recht, wer da buwt eigen oder erb, dass der sol mit in stüren vnd dienen, nach der vieren erkanntnuss.\nItem aber sprechend die hofjünger, dass sy habint dass recht, was einer nit mag schniden noch gehöwen, da hand die hussgenossen all recht ze weiden.\nItem ouch sprechent die hofjünger, das sy habind das recht, dass nieman sol hussen vsserthalb etters, dutz aber jeman, der sol uff den first stan, vnnd sol mit dem rechten arm griffen vnnder dem lingen, vnnd sol das har in die rechten hannd nemen, vnnd sol ein sichlen nemen by dem spitz in die lingen hand, vnnd als ver als er wirft, also ver sond syn hüner gan, vnnd was sy furbass jeman schadgent, dass sol er von jedem drit mit iij β bessren.\nItem aber sprechent die hofjünger, dass sy habint das recht, wer, dass keiner daselbs vnder inen eigen oder erb wolt verkouffen, der sols dess ersten sinen geteiliden veyl bietten, vnnd sols den V β necher gen, denn eim anndern, vnnd wyls der nit koufen, so mag er es denn gen wem er wil.\nItem aber sprechent die hofjünger, dass die hub ze Bintz gehör in den hof ze Fällenden, mit aller zugehört, vnnd sy weidgnoss vnntz gen Hermikon an den steg, vnnd sy wider vmb in den hindresten winkel so zu der hub gehört, dass er nit schniden noch höwen mag.\nItem aber sprechent die hofjünger, dass die huber jerlich sond ein bannwart han, wer aber dass sy deheins jars en kein fundint, so sond die huber zusammen gan, vnnd einen erkeyssen, vnnd welen sy vnder den hubern erkeyssent, wölt der es nit dun, dem sol es ein voyt gebietten, als vil vnd als dick, vnntz dass er ein jar gedieni, oder als sy sich denn erkennent.",
        "verweis_mehrere_weistuemer": [ "" ]
    },
    {
        "id": "weistum_schweiz_009",
        "titel": "Birmensdorf und Urdorf",
        "edition": {
            "stelle": "Grimm Bd. 1, S. 29-38",
            "notizen": ""
        },
        "original_link": "",
        "ort": "Birmensdorf/Urdorf",
        "koordinaten": {
            "lat": 47.35444,
            "lng": 8.437779
        },
        "zeit": "25.11.1347",
        "typ": "",
        "schreiberinfo": "",
        "region": "Zürich",
        "text": "Verkomnus der grichten und rechten ouch harkommes vmb Birmenstorf und Urdorf.\n\nWir apt Petter von gotes gnaden des gotzhuss ze sant Bläsi, gelegen in dem Schwartzwald, sant Benedicten ordens, in Costentzer bistum, gemeinlich der conuent desselben gotzhuss hörrender kilchen ze Birmenstorff, vnd ouch der dörfer ze Birmenstorff vnd ze Urdorf, Eberhart, Jacob vnnd Rudolf Müller in dem Münsterhof, burger Zürich, vögte der vorgenanten dörffer ze Birmenstorf vnnd ze Urdorf, vnd der guter, die in die selben höfe gehörend, vnd die gemeinden derselben dörffer, künden allen die dissen brieff sechend oder hörent lesen, das wir durch gemeinen nutz frids vnd ere sunderlich vnd gemeinlich, mit bedachtem mute, vnd mit guter vorbetrachtung, lieblich und früntlich miteinanndern übereinkomen sin, dass wir verschriben sollen vnnd verschriben haben, ze einem ewigen gesetzten, die niemer verwandelt werden sol, mit wortten nach mit wercken, von vns noch von vnsern erben, als nachkomen, allen die recht, die uns den vorgenant apt und conuent von vnsers gotzhuss wegen ze sant Bläsi über lüte vnd über gutter, zwingen vnd bennen, in den vorgenanten dörffern vnd zwinghöfen anhöret, vnd ouch die recht, der lüten vnd der guttern, die in dieselbe höfe hörend, vnd darzu die recht vnd die rechtungen so wir über die vorgenanten vogtye haben, vnd über lüte vnd über guter der vorgenanten zwinghöfen ze Birmenstorf vnd ze Urdorf, vnd die darzu vnd dar in hörend, vnd haben gelobt mit gutten trüwen, alle die recht, die harnach geschribenn stand, stette ze habene vnd ze behaltenne, vnd ze voll fürene, ewegklih an alle widerrede, vnd dass wir die selben recht niemer verwandelen mit wortten noch mit wercken kein weg, an geistlichen noch an weltlichen gerichten noch ane gericht. Ouch haben wir die vorgenanten vögte uns enzigen an des vorgenanten aptes hand, ze sines gotzhaus vnnd sines conuentes wegen, alles rechtens, aller vordrung vnd ansprach, so wir hatten oder haben möchten, de kein weg, gemeinlich oder sunderlich, an die vogty der kilchen, des dorfes ze Birmenstorff, das gelegen ist ennet Albis, vntz zwüschent Urdorf vnnd Cantikon, by der Reptisch, vnd haben gelobt für vns vnd vnser erben vnnd nachkomen, die wir dar zu binden, das wir den vorgenanten apt, sin gotzhuss, noch sin nachkomen niemer beschweren, nach bekümbern, mit wortten, nach mit wercken, dekein weg, an der vögty, der kilchen Birmenstorf vorgemant, noch an keinen gelten, oder nützn, die von derselben kilchen, dekein weisse, vallet oder vallen mögent. Wir sind ouch gemeinlich mit einandern übereinkomen, das wir der vorgenant apt, vnnser conuent, noch vnser nachkomen den kilchensatz ze Birmenstorf, die höfe, noch die dörfer ze Birmenstorff vnd ze Urdorf, noch lüte, noch guter derselben dörffer vnd höfe, vnd das darzu vnd dar in höret, niemer verkouffen, versetzen noch verwechseln, wann mit allen den rechten, so hievor vnnd hienach geschriben stat, vnnd wir die vorgenanten vögte Ebrhart, Jacob, vnd Rudolf Müller haben ouch gelopt, das wir vnnser vogtye ze Birmenstorf vnnd ze Vrdorf mit allen den, so darzu vnd dar inn höret, niemer verkouffen, versetzen, noch verwechslen söllen, de kein weg, wann ouch mit allen dem rechten, so hievor vnd hienach geschriben stat. Was ouch rechtungen die vorgenanten vögte habend, über die zwo kilchen ze Stallikon vnd ze Rebstal, des nemme wir der vorgenant apt, noch vnsz conuent, vns nit an, vnd dissen vor und nach geschriben recht sol man jerlich ze meygn an die meyen tedingen, vnd ze herbst an die herstteding künden und offenen inn die vorgenant zwinghöfe offenlich als hie geschriben stat. Des ersten ze zweyen ziten in dem jar, das ist ze meygen vnnd ze herbst, sölent in jetwederm dinghofe, vor vud nach meyen vnd herbst, gedinge sin. Die vorster söllend die gedinge gebietten, von Baden vf, vnd von Steinhussen harab, die vschidlichen, dieselben sind gebunden, ze den vier gedingen zekomenne, vnd durch das jar enkeinest mer, koment aber sy nit ze dissen vier gedingen, so sol er jederman bussen mit dry schillinge pfeningen, sy züchen danne ehafftig not vss, dy sy geiret habe. Der pfleger ze Stampfibach sol künden dem vögte, dass er kome ze dn vorgenanten gedingen, kunt er dar mit sinen gesellen, den sol das gotzhuss ein imbis geben, bringet ouch der vogt mit im ein hapbch, dem sol man ein hun gebn, vnnd zwen winden ein brot, ob es der vogt vordret, vnd nicht merer, vnd sol dis alles geschechn ane der meyer schaden, vnd sölen damit die dinghof ze Birmenstorf vnd ze Vrdorf verstürot wessen. Also das die vogt schirmen sölent dieselben meyger, als annder lüt, die in den höfen gesessen sind, uber die gutter die gelegen sind ze Birmenstorf, ze Vrdorf, ze Canttikon, ze Fuglistal, ze Wetischwil, über die widmen ze Stallikon, über den hof ze Bonstetten, über holtz vnd über veld, hat das gotzhuss von st. Bläsi zwing vnnd bann, swes halt die gutter sind. Ze dissen vier gedingen, wer an das gotzshuss statt richtet, nebet dem sol ein vogt sitzen, vnd im gewaltes vor sin. Darumbe nimt er vogt den dritten schilling der busse ze den vier zilen, vnd niemer mer in dem jare. Wann der vogt hat enkeine rechtunge an den bussen, danne an den die vorgenemet sind. Wer ouch richtet ze dissen vier gedingen, der sol vmb eigen, erbe vnd vmb zins richten, vnd vm keiner schlacht sache mere. Da sol ouch nieman erteilen wann gnossen, das sint alle die, die des gotzhuss ze sant Blasi eigen sind, vnd im hulde habend getan, vnd ouch die, die von lechens wegen dem gotzshuss geschworen habend, die mögend ouch erteilen als andr genossen, vnd vrteilde züchen von eim hof in den andren. Wer ouch das ein urteil stössig wurde, es sye ze meyen oder ze herpst, ze Birmenstorf und ze Vrdorf, oder ze den nachtedingen beider höfen, ist die gesprochen ze Birmenstorf, so mag man sy züchen gegen Vrdorf in den hof, vnd wird sy da stössig, so sol man sy züchen in den hof ze Lützelhart, vnd wirt sy da stössig, so sol mans züchen in de hof ze Reimboltzschwile, vnd wirt sy da stössig, so sol man sy züchen uf den kemnaten für ein herren und ein apt des gotzshuss ze sant Bläsi, vnd sol ouch da ein ende haben. Wirt ouch des ersten ein vrteil gesprochen in dem hof ze Vrdorf, die stössig wird, die sol man züchen in den hof ze Birmenstorf, vnd wirt sy da stössig, so sol man züchen in den hof ze Lützelhart, vnd wirt sy da stös sig, so man sy züchen in den hof Reimboltzschwile, vnd wirt sy aber da stössig, so sol man sy züchen uf kempnaten, für ein her und ein apt des gotzshuss zu st. Bläsi, vnd sol ouch da jegklicher zug ein ende han. Ze anndern ziten in dem jar, ane die vier gedinge, mögend alle ander erber lüte, mit den gnosssen, die da zegegen sind oder dar gebetten sind, uff den eyd erteillen, vnd ouch urteillen zichen vmb gelt schult vnd vmb annder sachen, die ein pfleger des gotzshuss ze richten hat, in die vorgenantn höfe. Wa ouch ein vrteil gesprochen wirt in den vorgenanten dinghöfen, da solen dry volgen der vrteil ze dem minsten, der mögen zwenne die vrteill züchen, vnd zwenne ir warten, als gewonliche ist. Durch das jar nach dissen vier gedingen sol man gerichten vf dissen vorgenanten höffen, fruge vnd spate unnd also, das den lantlüten vnd den genossen recht wider var. Der meygr mag wol durch das jar an des gottzhuss pflegers statt richten, also das des gotzshuss pfleger der bussen gwaltig sy, ir sy lützel oder vil. Wenne ouch des gotzshuss pfleger selber richten will, des sol im der meyer nicht vor sin. Wirt ouch jeman beclagt, umb geltschulden, dem sol der richter gebietten, das er die geltschuld were dem cleger innet siben tagen, und tut er das nit in dem zil, so sol er das gelt weren vnd richten, darnach mit der busse, das ist mit dry schilling pfeningen, vnd wirt im aber danne gebottenn ze weren innet siben tagn, mit als vil busse, vnnd wem also drystent tag werdent geben, sin gelt schulden ze richtenne mit der busse, übersitzet der die dry tage, die im geben werdent, je ze siben tagen vss, so sol der schuldig dem gotzshuss büssen die vngehorsami mit nün schilling pfening, vnd dem kleger mit als vil, und sol der vogt dem kleger sin geltschulde, vnd sin busse, vnd dem gotzshuss sin busse in gewünen, vnd darnach der vogt im selber sin busse, das sint nün schilling pfening, ob er welle. Ist ouch das jeman gepfendet wirt, die pfender sol man gehalten acht tage in den vorgenannten höfen, vnd wenn die acht tag ein ende hand, so sol man den klegern die pfender geben, also, dass sy dieselben pfender, an offnen merkten verkouffen; vnnd lösend sy merer darabe, danne man in schuldig ist, das sölln sy wider geben dem, des die pfender waren, bristet aber dem kleger an ir geltschuld, so sol man inen me pfender geben ane alle klag, vntz das sy gentzlich gewert werden; vnd sind es essende pfender, so sol der meyer dem vich ze essen geben vff die hute, als vil sy gewögen mögen, vnd als gewonlich ist. Wil ein gast klagen uf ein, der in den gezwingen gesessen ist, der sol im an dem abent mit dem vorster für gebietten, dut er das nit, vindet er in morendes an dem gerichte, er stat im nicht ze rechten, er tuge es danne gerne. Wa ein gotzshussman stirbet, der git das beste lebent houbt, das er hat, ze valle, vnd damit hat er sin erbe, das er von dem gotzshuss hate, sinem rechten erbe verschatzet; wa aber das beste houpt verseit wurde, vnd ein böser houpt geben wurde, danne man die recht geben sölte, wa das des gotzshuss von sant Bläsi pfleger beweren mag, da söllen die houpte beide, das besser und das bösser dem gotzshuss durch recht bliben. habet aber er nicht lebendes viches, so sol er geben sin best gewand ze valle ane gewerde. Stirpt ouch ein gotzshussman ane liberben, wenne von deswegen ein val dem gotzshuss von sant Bläsi gerichtet wirdt, so söllen syn nechsten erben, die genoss sint, ligendes vnd varendes gut erben, das er gelassen hat. Es sol ouch enkein hagstoltz dekeinen val geben, der in die vorgenanten höffe gehöret; wer ouch, das drye bruder, oder vier, ald me die in die höffe hörent, ein brott essent, stirbet da der eltste bruder vnder in, den sol das gotzshuss ze sant Bläsi valln, ist das er ze der ee kommen ist; vnd aber darnah den eltsten, der ze der ee kommen ist vntz dur uss, alle die wile, so sy ein brot sament esent. Es sol ouch nieman des gotzshuss holtz von sant Blässi jeman geben noch verkouffen, wan mit des gotzshuss vnd der gebursami wüssen vnd willen; ouch soll nieman kein frömbdes vich haben, hat aber jeman frömdes vich klein oder gross, der sol es weiden in der brach, vnd nicht in dem esche. Wa ouch de keiner der gesessen ist in der vorgenant vogty, usser der vogtye in ein ander vogtye für, dem habend die vögt nichtz nach ze fragenne, noch darumbe nicht ze rechtvertigenne oder ze straffenne deheinweg, also das des gotzshuss lüten von sant Bläsin enkein nachjagenden vogt haben söllen, noch ander lüte, die in der vogtye gesessen sind. Wem für geboten wirt, vnd des der vorster wer ist, sitzet er in den gezwingen, der sol ehehafftige not uszüchen, was in geiret habe, oder dry schilling geben ze busse, ob er nit für gerichte kunt, also im gebotten wirt. Wer ouch erbe hat, von dem gotzhuss ze sant Bläsi, ist en inredt landes, und versitzet er drü jar sin erbzinss, den er von sinem erbe dem gotzhuss geben sölte, so ist das erbe dem gotzhuss gentzlich ledig, kunt er aber in dem dritten jare, vnd richtet von sinem erbe was er richten söl, so sol in niemand für das nöten. Wer erbe von dem gotzhuss hat, ist er nün jar usserthalb landes, das er sin erbe, das er von dem gotzhuss hat, nit zinset, so ist das erbe dem gotzhuss ledig, kunt aber er in dem nündten jare, vnnd richtet was er von dem erbe richten sol, so sol in niemand für bas nöten. Wil jemand erbe ansprechen, die in die vorgenanten höfe hörend, ist er drü jar in dem lande gewessen, also das er die erbe nie angesprach, der ist von sinen rechten. Wil ouch dekeiner erbe ansprechen, die in dieselben höffe hörend, ist er nün jar von dem lande gewesen, also das er die erbe nie angesprochn, der ist ouch von sinen rechten. Wer lechen hat von dem gotzhuss ze sant Bläsij, der berichtet sich mit dem apt, und dem gotzhuss, als er es an sinen gnaden finden mag. Es söllen ouch alle des gotzhuss zinse vorab gan vor stüren, vor gülte vnd vor allen andern dingen. Alle die erben, die in die vorgenanten höffe hörend, söllend ir zinse weren, an sant Andres abent, pfening vnd korn, Züricher mess und Zürich müntze, vnd tund sy das nit an dem selben abent, so söllend sy an sant Anderes tag die zinsse richten mit den bussen, das sind dry schilling, vnd sol des gotzhuss pfleger in dieselben hofe vertigen ein strich viertel, vnd ein ufrichtz vierteil, Zürich messes. Auch söllen die von Füglistal die pfening weren an sant Anderes abent, vnd die schulten vnd den win an sant Hylarientag ouch mit derselben buss, als vorgenemet ist. Were ouch, dass daz gotzhuss siner zinsen nit sicher möchte sin uff die zit, als man sy weren sol, so mag des gotzhuss pfleger schniden und tröschen uff die erbe vnd gütter, vntz das das gotzhuss alliklich gewert wirt. Wer aber, das des gotzhuss pfleger jeman daran sumen oder iren wölte, so sol er es den vögten klagen, die söllen im danne helfen, dass er geschnidte vnd getrösche vor dem zil, also das dem gotzhuss sin noturft widervar, an allen verzug. Wem man aber also geschnidet und getröschet, wils der nit embern, so sol des gotzhuss pfleger schweren ein gelerten eyd ze den heilligen, das er und das gotzhuss des zinses nicht sicher sin. Wer sin vngenossin nimpt ze der ee, den sol des gotzhusspfleger, als der meyger, wedrer es vernimpt, sines herren des aptes hulde versagen, vnd gebietten, dass er sich richte inret acht tagen; dut er des nit, so sol mans den vögten klagen, vnd söllen die in zwingen, mit libe vnd mit güte, ist er in der vogtye gesessen, das dem gotzshuss sin notturfft widervar, ist er aber in der vogtye nit gesessen, so nöte in das gotzhuss, alls es im füge; vnd sol ouch dannanhin der, der sin vngenossin genomen hat, wenne es den vögten klagt wirt, vnd er des gotzhuss gebott acht tag übersessen hatt, der vögten huldi erwerben als des gotzhuss huldi. Wer sin vngenossamen hat, er hab sich berichtet mit dem gotzhuss oder nicht, stirbet der, was er lasset varendes gutes, des sind zwen teyle des gotzhuss, vnd der val voruss, hat aber derselbe kind, vnd lasset hinder im ligendes gut, das erbe ist von dem gotzhuss, mügend dieselben kinder erwerben, das man inen des guttes gan, das stat an gotzhuss abte; ist aber, das die kind des nicht erwerben mögen, so sol man es lichen dem nechsten erbe, der des guttes genoss ist, vnd sol der das gut besitzen mit des abtes willen. Wer ouch, das ein gotzhussman sin tochter einem vngenossen gebe, oder sy selber ein ungnossen neme, der vnd die söllend von dem gotzhuss ungestrafft sin. Man sol ouch wüssen, das man ze meyen vnd ze herpst erfaren sol, vff den eid, ob sich jeman vervngenossamet habe gegen dem gotzhuss, oder dem gotzhuss nicht huldi hab getan, der sol gestrafft werden von dem gotzhuss vnd von den vögten, als vorgeschrieben stat. Ouch sol man einem iegklichen nüwen apt schweren und huldi tun, alle die ze iren tagen kommen sind in den gemelten höffen, vnd anderschwa, die des gotzhuss von sant Blasi eigen sint. Ouch sol man den vorstren nicht mer in den jaren, wann ze den vier gedingen, die ersten dry schilling geben, die gebessert werdend; aber sol man dem vorster an sant Anderes abende jetwederm ein schilling pfening geben, für zwo solen. Wa ouch jeman sitzet in dem gezwinge, der erbe hat von dem gotzhuss ze sant Bläsi, vnd nit husses hat uff der ehoffstatt, so man dem für gebietten wil, vindet in der vorster uf der hofstat, so seit er im das fürgebot, vindet aber er in nicht uf der hofstatt, so sol er einen stein vff der hofstatt mit den henden oder mit den füssen vmbkeren, und sel im damit geseit sin, vnd kunt er nicht für gerichte, so sol er es besseren mit dry schilling pfenningen. Die höffe habend ouch sunderholtzes, wer dar ine howet, der sol es besseren dem gotzhuss mit zwivalter busse. Ze Birmenstorf ligend nün schuppossen, dero git iegklich alle jar den meyger einen meder, nüt wann vmb die spisse, vnd derselben nün schuppossen git jeghlicher dem meyerhof ein schniter, vnd lonet der meyger ze den dincklen jegklichem schniter, als im anderschwa gelonet wurd, vnnd ze dem habern git er jegklichem schniter nüt wann ein habrigarb; und vordert der meyger die schniter nit ze den dincklen, so sind die schniter ze dem haber ledig, vordert aber der meyger die schniter ze den dincklen, so söllen sy im ouch ze dem habern behulfen sin, vnnd git danne jegklichem schniter nüt, wann ein heberin garben. Alle jar ze wienachten sol man erwellen ein vorster, vnnd dem lichet der meyer das vorsterampt, an des gotzhuss statt, mit der gebursami rat und willen. Der vorster sol dem meyger geben zwen kopf lantwines, vnd der gebursami vier kopf, vnd sol der meyger zwen kiessen, die mit dem vorster in das holtz gängen, vnd söllen die des unschedlichen holtzes, so sy da vindent, so vil verkoffen, dass der vorster vonn schaden kome. Wer ouch, das der meyer vnd die geburssami vmb ein vorster gemeinlich nicht überein komen, so sol man sy fragen vmb ein vorster by dem eyd, vnnd wem der merteil danne gicht, der sol vorster sin, zerhullen sy aber aller dingen, so sol der meygr vorster sin, vntz das sy eines vorsters über einkomen, vmb denselben lon, den sy einem vorster gebend. Dis ist der vorster lon, in den vorgenanten höffen git jegkliche fürstatt dem vorster ein dinklin garbe, vnd der meygerhof vier garben, windprüch vnd schnebruch in den höltzern, vnd das holtz, das jar vnd tag in dem holtz gelit, vnnd doch vnnutz wer, ist ouch der vorster. Wer ein ehoffstatt buwen wil, dem sol der meygr und die geburssami nit versagen, so vil holtzes als er bedarf ze dem buwe, lat er aber dasselbe holtz fulen in dem walde, so solle man im enkeines anders geben, vnd sol esz gebessern dem gericht, das er sümig gewesen ist an dem buwe, wer ouch ein ehoffstatt hat, der sol zünen hinden hin, also dass die güter hindenan fride heigen ze allen ziten. ze veldwert sol man den friden gebietten vor sant Martis tuld siben tagen, vnd vor meygn siben tagen, ald aber morndes mit der busse. Wer ouch sin erbe verkouffen wil, der sol es des ersten veil bietten sinen geteilit, darnach sinen erben, darnach dem gotzhuss, darnach dem genossen, vud darnach der witreitti, vnd wer im aller meist darumb git, dem sol er es geben, vnd wenne es darzu kumpt, das daz gut verkouffet ist, so sol des gotzhuss abt oder sin pfleger danne das erbe vertigen, vnschedlich dem gotzhuss an sinen zinssen. Der meyger sol ouch in dem brüle zwei manwerch abe meyen, ane geverd, darnach sol er die zend wisen, dem lüppriester abe meyen, und sol im danne künden, das er das höw höwe, als es im füge, vnd da mite hat der meygerhof sin höwzechendn des jares berichtet, Der meyger hat ouch das recht ze den müllinen, wenne er mallens bedarf, ze weder mülli er dann kunt, da sol man im malen, ane allen verzug; also geschicht, das korn ist ob dem stabe, das sol man usschöpfen vntz uf den stab, und sol er inn danne lassen ussmalen, vnd darnach so sol der meyger uffschütten, ob er welle; der müller sol ouch den genossen ein molter vessen rellen, vmb ein imi kernen, darumb habend die müllinen ir wur durch der lüten gütter, vnd sol ouch der müller das wur zwingen, das es unschedlich sy ane geverde; dieselben müllinen haben ouch ein holtz, genant das mülliholtz, da sol der müller inne holtz howen des er ze der mülli bedarf, findet aber er zu der mülli nit, das im fugte, so sol er holtz höwen in der gebursami holtz, findet er ouch darinne nit, so sol er es in des meyers sunderholtz suchen, vnd findet er es ouch da nit, so sol er es kouffen, ob es ihm füge. Das gotzhuss ze Engelberg hat den dritten ban in dem holtze, das man nemmet in halden, vnd die andern zwenne teil des waldes sind des gotzhuss ze sant Bläsi, von des hoffes wegen ze Vrdorff. Ouch sol man wüssen, wenne die zil sich verlouffen habent, das alle zinse gevallen sind, sind sy nicht gewert, so sol des gotzhuss pfleger pfender vmb die usstendigen zinse nemen, vnd wer im das werti, das sol er den vögten klagen, vnd söllen im danne die vögte vnverzogelich pfender geben, vmb zins vnd vmb busse ane gerichte. Die von Ütinkon söllent ouch ir vich, vnd nit frömbdes vich triben in die höltzer ze Birmenstorf, und sollent die von Birmenstorf nicht iren inret den hegen vnd den vaden, wann mit der gebursami ze Birmenstorf wüssen und willen, vnd sol darumb jegkliche fürstatt ze Ütinkon geben dem vorster ze Birmenstorf ein dincklin garben, vnd ze wienacht ein brott, als es einer in sinem huss bachet. Wer ouch, das dry oder vier by einer fürstatt weren, der jegklicher sin sunderbrot essi, der sol jegklicher geben dem vorster ein dincklin garbe, vnd ein wienachtbrot, als vorgeschriben stat. Aber söllen die von Liela von der matten, die ze Altenflů höret, vnd ob der matten uff, vntz an der von Bergheimholtz enkein ander holtz höwen wann dörne vnd widen, vnd davon gebent sy dem vorster ze Birmenstorf von jegklicher fürstatt ein dinklin garben, vnd ein brot ze wienacht, aber das dorf ze Ringlinkon sol sin vich triben in der holtz von Birmenstorf, usseret den hegen, und sol ouch jegklicher fürstatt dem vorster ze Birmenstorf geben ein dincklin garben, vnd ein wienachtbrot, vnd was von drü ald von vieren die by einer fürstatt sind, vorgeschriben stat von dem dorf ze Üttinkon, das ist ouch recht ze den andern vorgenanten dörfern. Dis sind der vögten recht, als vor und hienach geschriben stat, die vögty ze Birmenstorf gat von Helmistrasse den wäge vntz ze Gämlinkon an denn Spitz, vnd sind da vogtt Eberhart, Jacob vnd Rudolf Müller, in dem münsterhof burger Zürich, und ir erben, vnd alle die freffenne die zwüschend den vorgenanten zilen beschechent, die sol man büssen den vögten, als man die frefene vssgetzeichnet. Wer ouch, dass einer den andern schlüge oder wundoti ussret husse. so sol er es den vögten besseren mit nün schilling pfeningen, vnd tut im dar zu sinen schaden abe, berichtet er aber sich mit im by der tagzit, so der schad beschechen ist, oder by der nacht, so hat ein vogt damite nicht ze schaffene, es were danne das der vögten amptman under ogen were. Wer ouch, das einer den andern frefenne vnder russigem raffenn oder ein marchstein verruckte ald usswurfe, oder eim sinen egd beschulti, der sol es büssen denn vögten mit einem pfunde und siben schilling pfeningen, vnnd dem cleger mit als vil. Ouch söllen die vögte da richten alle freffne, wann allein die den todschlag rürent. Man sol ouch den vögten ir vogtstüre geben, als es von alter har kommen ist, einest in den jaren, ze herbste, so sy’s vordrend. Wer ouch, das die die vogte zu reiss welten varen mit andern iro lüten, die sy sunderlich anrürte oder trefe, so söllen die lüte mit inen varen, als sy es erzügen mügen, vnd söllen die vögte die lüte nienar anderschwar hin lichten wann da ein vogt selber hin vert. Es sol ouch ein jegkliche fürstatt den vögten ein herbsthun unnd ein vassnachthun geben, vnd weren siben in einem husse, der jegklicher sin sunderbrot hete, der git jegklicher den vogten ein herbsthun und ein vassnachthun. Was ouch von frefen vrteille stössig werdent, die sol man züchen für die vogte, vnnd söllend ouch da ein ende han, wer ouch, das die vögtę oder ir amptlüte den lüten, die in ir vogty gesessen sind, zesamen gebuten, vmb der vögten oder lüten noturft, welcher danne dar nit kunt, der soll es büssen den vögten mit nün schilling pfeningen, er ziche danne uss solich sache, die in billich unschuldigen mügen, ane alle geverde. Vnnd ze einem vffen vrkunde alles des so vorgeschriben stat, geben wir der vorgenant apt Petter und unser conuent des gotzhus ze sant Bläsi, und wir die vorgenannten vögte Eberhart, Jacob vnd Rudolf Müller, in dem Münsterhof bürger Zürich, disen briff zwifalten besigelt mit unsern ingesiglen offenlich, und des genüget ouch die gemeinden der vorgenannten dörffern, wann sy eigen insigeln nicht habent. Dis beschach vnd ward ouch dirre brieff geben Zürich, do man von gottes geburti zalte drü zechen hundert jar, und darnach in dem sibenden und vierzigesten jar an sant Kartrinentag. Wir Rudolf Meyger und Heinrich Vinko von Birmenstorf, Ulrich Müller und Johans Meyger von Urdorf, Johans und Kunrat Büler von Bonstetten, Johanns von Füglistal vnd gemeinlich die gemeinde der vorgenanten dörfer verjechen offenlich an dissem brieffe, was da vor von vns vnd vnnsern rechtungn geschriben stat, das das war ist vnnd beschechen ist, für unns und unser nachkommen, die wir her zu binden, mit vnser bedachter wüssen vnd willen, vnd wann wir eigener ingesigeln nicht haben, so binden wir unns, dis alles stett ze habene, als vere es vnns an trift, vnder vnser herren des abtes unnd conuentes vnnd vnser vögten vorgenant ingesigel, an dem tag vnd der statt der vorgeschriben jarzal. Da zegegen waren her Petter von Grüningen kilchhere ze Klingnowe, herr Johanns Spengler sant Michels kapplan, ze der brobstie Zürich, Johans Krieg ze der Sůnen, Heinrich Lidgo, Cunrat von Wallassellen, Rudolf Rebmann von sannt Lienhart Cunradt von Stein, der vorgenanten vögten aman, vnnd ander erber lüte, genüge herzugeruffet vnnd sunderlich gebetten.",
        "verweis_mehrere_weistuemer": [ "" ]
    },
    {
        "id": "weistum_schweiz_0010",
        "titel": "Öfnung von Wetteschwil, Sellenburen, Stallikon",
        "edition": {
            "stelle": "Grimm Bd. 1, S. 38-42",
            "notizen": ""
        },
        "original_link": "",
        "ort": "Wettswil am Albis/Sellenbüren/Stallikon",
        "koordinaten": {
            "lat": 47.338886,
            "lng": 8.474724
        },
        "zeit": "1468",
        "typ": "",
        "schreiberinfo": "",
        "region": "Zürich",
        "text": "Diss nachgeschriben ist die offnung vnnd rechtung des gerichts vnd zwings ze Wetteschwyl, ze Seldenburen vnnd des hofs zu Stallikon unnd zu Gamlikon, sunder ist ouch har inne verschriben vnd begriffen desselben gerichtz gewonheit vnnd rechtung, als das von alter herkomen vnd bracht ist, vnnd ist disser rodel ernüwert vnnd gemacht, mit gunst und willen Heinrichen Essingers alss eines vogts der genanten gerichten, vnnd diser nachgeschriben erbern lüten, so von einer gantzen gemeind mit vollem gewalt darzu geben und geschribn sind, namlich Jägkly Weyger, vnd Üly Meyger von Wetteschwyl vnd Welty Hedinger von Seldenburen, darnach ist disser rodel eygentlich vor dem meygengericht ze Wetteschwyl gelesen worden, vnnd mit guter kraft bestättiget, in dem jar do man zalt von Christi geburt tussent vier hundert sechtzig vnnd acht jare vff sant Nicomedistag.\nUnnd sind diss die zyle vnd kreise als vor die gerichte Wetteschwyl, ze Seldenburen vnnd des hoffs Stallikon vnnd Gamlikon gand, vnnd langet vnnd vachent an vff dem grüt, vff der halden an der kilchstapfen, von der kilchstapfen vff der halden hin vntzit an der von Bonstetten holtz, da dannen hin zwüschent der von Bonstetten vnd der von Wetteschwyl güttern vntzit an den schachen, von dem schachen hin an die hoffmatten, von der hoffmatten vntzit an den Betzenmatt, von Betzenmatt hin an an das guch, von dem guch in das Falkenmössly an die tannen, von der tannen hin an die Heilbergegg, von der Heilbergegg die egg vff vntzit an den Sunnenbül, von dem Sunnenbül vnnder dem Öttlibärg hin, was schneschmeltzy gegen Seldenburen git, da dannen vntzit vff die egg zu Girsperg, von Girsperg hin vntzit an Seldnower hoff zu Wettikon, vnnd da dannen Hatzental die egg ab vnntzit an zügmoss an die torstud, vnd von der torstud hin zwüschent der von Wetteschwyl und Seldenburen gütern vnntzit widervmb an die obgenanten kilchstapfen.\nUnnd der obgenannt Heinrich Effinger hat alss ein vogt in den obgenanten gerichten vnnd zwingen zu Wetteschwyl vnd ze Seldenburen und ouch in dem obgenannten hoff Stallikon vnd Gamlikon vmb alle frefflen ze richten, dann allein ussgenomen die sachen, so das blut berürent, das ist so einer oder eine den tod verschult hat.\nEs sollent ouch alle die so in den obgenanten gerichten und zwingen sitzent vnd sechzchen jar alt vnd elter sind, es sygent dienstknecht oder ander, schwerren, des obgenanten Heinrichen Efingers, als eines vogtz nutz vnnd ere, sinen nutz ze fürdern vnd schaden ze wendent, vnd im und sinem amptman vnd ouch dem gerichte gehorsam ze sind, vnnd die gericht daselbs ze schirment, vnd im sine recht ze behaltent.\nEs mügent ouch die obgenanten von Wetteschwyl, Seldenburen vnnd die so in dem obgenanten hoff Stallikon vnd Gamlikon sitzent, jerlichen einen amptmann vnder inen mit des obgenanten Heinrichen Effingers irs vogtz rät gunst und willen erkiessen, vnnd sol ouch denn derselb amptman schwerren des genanten vogtz nutz und ere, vnd im, den lüten vnnd dem gericht ein gemeiner richter ze sinde, vnd dem vogt vnnd den genossen ire rechten ze behalten, als ver er kan oder mag, vnnd wenn einer also ein jar amptmann ist, vnd man in nit erbitten mag, dass er das nachgende jar mer amptmann sye, so sol er nit darzu getrengt werden, dass fürer ze sinde. Wenn aber ein jar hinkompt, so mag man in denn aber zu einem amptmann erkeyssen, und in darzu nöttigen unnd trenngen, ob er sich des widren vnnd sperren welle.\nWenn ouch einer den anndern in den obgenempten gerichten vnd zwingen fräffentlich schlächt oder blutrünssig ald herdsellig macht, der ist dem vogt verfallen ein pfund und siben schilling Züricher pfennig, und dem kleger, dem der schad beschicht, ouch als vil, vnnd darzu soll denn einer dem kleger sinen schaden den er davon empfieng ablegen, nach dem vnd sich den das gericht darumb erkennt; wer aber, dass sich erfunde, dass deheiner den anfanng oder anlass an den anndern brechte, derselb, so denn den anlass oder anfanng des kriegs gethan hette, vnnd sich das erfunde, der soll dann die bussen beid geben, es treffe vil oder wenig.\nWer ouch, das einer den anndern mit der fuust schlüge, oder wie er inn schlug mit gewaffneter hannd an blutrunss, oder ob er messer zuckte, der soll bessren dem vogt nün schilling, vnd dem kleger ouch so vil; were aber, dass sich funde, dass deheiner den anfang oder anlass an den anndern brächte, der soll, so den anfang oder anlass des kriegs gethan hette, vnnd sich das erfunde, dann die bussen beid geben, es treffe vil oder wenig.\nWere ouch, dass deheiner den anndern fräffenlich überlüffe in sinem huss, derselb sol das einem vogt bessren von jegklichem raffen dri stund nün schilling Züricher pfening, vnnd dem cleger ouch so vil.\nWellicher ouch ein marchstein verruckte oder uffwürfe, oder ob einer dem anndern sinen eyde beschülte, welliches da bescheche, da sol der so das beschult hette, das bessren einem vogt mit einem pfund unnd siben schilling Züricher pfening, vnd dem kleger ouch so vil.\nWere ouch, dass vrteylen stössig wurdint, die mag man wol züchen für einen vogt, vnnd mag sich dann der vogt bedencken, vnd die vrteylen nach wisser lütten räten scheiden vnnd eine gerecht geben, ob aber söllich vrteylen so also gezogen wurdint, des vogts fründe berürened, so sol der vogt einem anndern erberman an siner statt mit der eltesten vnd erbresten, so in den genanten gerichten sitzent rätte, die sache empfelchen, söllich vrteilen an siner statt ze entscheident.\nMann soll unnd mag ouch in den obgenanten gerichten ze Wetteschwyl, ze Seldenburen vnnd in dem vorgenannten hoff Stallikon und Gamlikon fryd gebietten, by zechen pfunden Züricher pfening, wenn das zu schulden kumpt, vnd notturfftig wirt. Wer aber, dass jemant dar über frid brechi, mit wortten oder wercken, so ist er einem vogt verfallen zechen pfund pfeninge, als dich das zu schulden kompt, und sol ouch ein vogt oder sin amptman sollich bussen inziechen. Were ouch, dass man an einen frid vorderte vnnd er den frid verseite, der sol das einem vogt bessren unnd ablegen mit zechen pfunden Züricher pfening. Ob ouch ein vssrer mit einem so in den gerichten sitzet, in stöss keme, so sol der indrer frid geben, vnnd der vssrer vertrösten.\nItem die kleynen bussen gebütt man by dry schilling Züricher pfening, die gehörend einem richter zu, als im ein vogt des gunnen hat.\nEs soll ouch jegklich fürstatt, so in den zwingen vnd gerichten zu Wetteschwyl, ze Seldenburen vnd in dem obgeschribnen hoff ze Stallikon und Ganlikon gelegen ist, einem vogt jerlichen ein herbsthun geben.\nFugte sich ouch, das in den obgeschribnen gerichten vnnd zwingen deheinr mit dem andern in stöss kem mit wortten oder ettwas freffelty mit werken, vnnd ein amptman nit under ougen were, vnnd ouch dannen nieman keinen schaden enpfiennge, würde denn die sach by derselben tagzit oder derselben nacht bericht, die sind denn dem vogt nach dem gericht vmb söllichs nützit gebunden abzelegent, es were dann, das einer frid hette verseit oder messer als tegen zuckt oder mit gewaffneter hand gefräffelt, so sol dem vogt sin recht behalten sin.\nWere ouch, dass jemant den anndern über irry, und sich das funde vnd ze klag keme, derselb sol dann dem gericht vnd einem vogt ablegen und bessren ein pfund und siben schilling Züricher pfening, vnd dem kleger ouch so vil.\nWere ouch, das einer den anndern in den vorgeschribnen zwingen und gerichten an siner lechenschafft oder an sinen kouffen welte iren oder beschweren wider recht, vnnd sich das funde, derselb ist einem vogt verfallen zechen pfund Züricher pfening, vnd dem kleger ouch so vil.\nWer ouch dem anndern in den genanten gerichten vnnd zwingen nach sinen diensten stellet, und sich das funde, der ist dem vogt verfallen ein pfund und siben schilling Züricher pfening.\nWere ouch, dass jemant den andern der ee anspricht, es were frow oder man, knaben oder töchtern, vnnd sy aber ein andern der ee nit gichtig werent, sobald man das vernimpt, so soll man die personn, so die ansprach hat, hefften und in trostung nemen, für zechen pfund Züricher pfening, vnnd sol ouch dann dieselb person schweren einen eyde zu gotte und den heiligen, die person so sy in ansprach hat, darnach in dem nechsten monet an zu sprechent mit dem rechte zu Costenntz vor dem geistlichen gericht, da das hin gehört, unnd behebent sy dann da ein anndern mit recht zu der ee, so sind beyd teyle der buss der zechen pfund pfening ledig. Were aber, dass sy mit recht von einanndern kement, so sol die person, so dann die ansprach hat getan, einem vogt die zechen pfund pfening verfallen sin, vnnd sol dann ein vogt oder sin amptmann sy darumb hefften, vnnd die buss von ire oder der trostung, ob sy vertröst hette, in züchen, vnd ouch sinem widersecher sinen kosten und schaden ablegen.\nEs sol ouch nieman in den vorgenanten zwingen allmend, in holtz noch in feld, dehein holtz nit howen, an ir wüssen und wyllen, were aber, das das jemant übertritte, da sol yeder von yegklichem stück oder stumpen, der denn gehowen wirt, einem vogt ein pfund und siben schilling Züricher pfening ze buss geben, als dick das zu schulden kompt, und der gemeinde ouch so vil.\nEs sol ouch zwürent in dem jar, ze meygen und ze herbst, täding in den genanten gerichten unnd zwingen gehalten werden, unnd wenn ein vogt oder sin amptmann dieselben täding haben wellent, das söllent sy vor acht tag verkünden allen den, so in den genanten gerichten unnd zwingen gesessen sint, und in die gericht gehörent. Vnnd wenn man das künden will, so sol der bott der das kündet dasselb künden thun ir jegklichem zu huss, zu hof oder unnder ougen, unnd wen ouch die täding also verkünt werdent, kumpt der nit, di wile man des gerichtz vnnd zwings rechtung offnet, der sol es bessren mit dry schilling Züricher pfening.\nWenn ouch ein vogt oder sin amptmann richten wil zu den gedingen, so söllend zwen erberman, so da gesessen sind, lugen unnd kiessen ob es tagzit sye, das man billich richten sölle vnd sol man uff denselben tag nichtzit richten, wenn umb eygen vnd erb, und des vogtz und der lüten recht offnen, vnd sol ouch umb dieselben rechtung niemant urteylen noch reden, wenn die so in den gerichten und zwingen gesessen sind, vnnd die so dar in gehörent, die ouch alle darumb schweren sollent, das recht ze sprechent, alss ver sy dass wüssent, vnd sich däs verstand.\nOb auch ein ussrer uf den gedingtagen ützit mit recht uss ze tragen hette, der mag wol ein, der im sin red im rechten tüge und fürtrage, und nit mer mit im bringen, derselb ouch den vmb die sache dar inne er reder gewesen ist urteilen unnd erteylen mag; desglichen mag ein indrer ouch ein ussren bestellen, der im sin red tüge vnnd fürtrage, vnnd der ouch denn vmb die sache dar inne er reder gewesen ist erteylen und urteilen mag wie obstat.\nEs sol ouch deheiner so ein wib in den genanten gerichten vnnd zwingen nimpt, und nit mit iro in den gerichten husshablich sitzet, dehein gnossamy als von siner wibes wegen zu güttern, so in den gerichten ligent ze kouffen nit haben.\nOb ouch einer gen Wetteschwyl züge vnnd nit gnossig were vnnd wunn vnnd weyd da niessen wölte, der sol umb die gnossamy geben drü pfund Züricher pfening.\nEs sol ouch in den genanten gerichten niemant dhein gut verkouffen, er sol das des ersten dem nechsten geteilit veilbietten, vnnd ob der nechst geteilit nit kouffen welte, so sol er das den genossen veilbietten, vnnd woltint sy ouch nit kouffen, so soll und mag er denn das uff die wyttreity schlachen, veilbietten unnd ze kouffen geben, were im aller meist darumb gipt.\nEs söllent ouch alle vogtstüren in dem genanten gerichte uff sant Annderestag verfallen sin, vnnd nit ee.\nWer ouch dem anndern gelten soll, der in den genanten zwingen und gerichten sitzet, dem sol des vogtz richter gebietten, dass er in ussrichte in acht tagen, by der buss, ist er aber ein gast, so sol man im gebietten, in uss zerichten by der tagzit, vnd zewerende by der buss, unnd sol man im richten untzit an den dritten tag, vnnd wer denn weybel ist, der sol dann gan zu huss und zu hof, vnnd sol nemen es sye in oder uss, dass er den kleger were, vnnd sol im das nieman werren, vnd wer im das werte der sol es büssen und bessren mit zwyfalter busse, und darzu dem cleger gewonlichen schaden den er dannen empfienge ablegen.\nEs sollent ouch in den genannten zwingen vnd gerichten, hüsser für ligent gut gehept unnd gehalten werden, vnnd nit für varent gutt.\nEs sol ouch kein frow in den genanten gerichten in harnasch noch in buwgeschyr kein eerecht nit haben.\nWere ouch, dass sich nun oder hienach erfunde, dass deheiner rechtung vergessen were, die an dissen rodel nit geschriben were, die aber der vogt gegen den lüten, so in den obgenanten zwingen und gerichten ze Wetteschwil und ze Seldenbüren vnd ouch in dem hof zu Stallikon und ze Gamlikon sitzent oder die lüt gegen dem vogt hettent, das sol dem vogt und den lüten unschedlich sin, doch also dass denn dieselben rechtung an dissen rodel geschriben werde, als ver man sich darumb versunet.\nOuch sind die von Wetteschwyl gemeinlich übereinkomen, wenn ein person der anndern für gericht gebüt, wil dann die person so fürgebotten hat oder die dero fürgebotten ist, das gericht abschlachen, die sol es am abent thun, vnd nit enmorgen, so man richten wil.\nWellicher ouch ze Wetteschwyl richtet, vnnd die sach, darumb er gerechtet hat, verlürt, der sol dem so im mit recht abgelogen ist, sinen kosten alss für sin selbs person vnnd sinen fürsprechen vnnd nit mer abtragen, nach der billichheit vnnd der richter erkantnusse.\nWellicher ouch einer kuntschafft von einem von Wetteschwyl notturfftig ist, dem mag ein vndervogt ze Wetteschwyl gebietten die ze gebent unnd ze sagent; doch so sol dem, so kuntschafft gibt unnd sagt, von dem so kuntschafft begert der tagwen, so er versumpt, abgetragen vnnd zerung ussgericht werden. ",
        "verweis_mehrere_weistuemer": [ "" ]
    },
    {
        "id": "weistum_schweiz_0011",
        "titel": "Öfnung von Maur",
        "edition": {
            "stelle": "Grimm Bd. 1, S. 43–45",
            "notizen": "FN Grim: den fehlenden ersten satz muss eine andere abschrift gehabt haben, die Füsslin bei einer abhandlung über dies denkmal (Hamburg. magazin band 12. s. 154-173) 1753 benutzte. Grimm: 43."
        },
        "original_link": "",
        "ort": "Maur",
        "koordinaten": {
            "lat": 47.341937,
            "lng": 8.67055
        },
        "zeit": "1543",
        "typ": "",
        "schreiberinfo": "",
        "region": "Zürich",
        "text": "Aber sprechent die hofflüt, dass er dannenhin soll richten als dick und als vyl man syn bedarff, und sol nieman kein gericht von im kouffen.\nAber sprechent die hoflütt, wer, das kein gast keme der klagen wolte vmb eygen ald umb erb, der sol einem meyger gen V β iiij ₰, und sol im dannenhin richten als einem andern husgnossen.\nAber sprechend die hofflüt, weller hie ze de helgen ee kumbt, der sol einen meyger laden und ouch sin frowen, da sol der meyger lien dem brütgam ein haffen, da er wol mag ein schaff in gesyeden, ouch sol der meyger bringen ein fuder holtz an das hochtzit, ouch sol ein meyger unnd sin frow bringen ein viertenteyl eines schwynsbachen, vnnd so die hochzit vergat, so sol der brütgam den meyger by sim wyb lassen ligen die ersten nacht, oder er sol sy lösen mit V β iiij ₰.\nAber sprechent die hofflüt, das ein widem da gelegen sy, wer die widem in hat, der soll innen han ein wucherrind vnnd ein wucherschwyn, die sol er han dem dorff, vnnd wenn eines dannen kompt, so sol er eines annders darthun, dass dem dorff nutz sy, vnnd ob er ess nit thäte, so sol er es jegklichem sunders bessern, vnnd dieselben zwey houpt hand dy fryheit, wo sy ze schaden tages gand, so sol einer dem sy schaden thund tryben mit dem rechten geren ab dem sinen vff den nechsten; wer aber dass es keiner fürbass trybe, oder schlüge, der sol es dem wydmer bessren mit iij β. Der widmer sol ouch dasselb vich zenacht in thun, wer aber, dass es keinen schaden thäte zenacht, den müste er ablegen.\nAber sprechent die hofflüt, dass ein hirtlechen da gelegen sy, wer dem meygerhoff in hat, dass man im sine schwyn sol hüten von demselben hirtlechen.\nAber sprechent die hofflüt, das man dem keller ouch sine schwyn hütte, vnnd sol im der keller wenn er in gefert ze imbis ein kessi mit muss, dass der löffel dar inn gesteckt, vnnd gnug ze essen hab.\nAber wenn der hirt geisset, so soll er dem keller ein zeinen mit krut bringen, dass die schwyn gessint, vnntz dass er aber ze abent uss fart; wer aber dass der keller dem hirten nit genug tette, so sol er im lonen als ein annder.\nAber sprechent die hofflüt, was das hirtlechen besser ist, dass es gemeinem dorf zugehört.\\nAber sprechent die hofflüt, dass da ein holtz gelegen sy, heist Guldinen, das ist gemeines dorffs zu Mure, rich und armen gelich, dasselb holtz ist der von Mure fry ledig eygen.\nAber sprechent die hofflüt, wer zu Mure husshablich ist gesin, jar vnnd tag, wannen er komen sy, der hat als vyl recht und teyl als ein anndrer, vnnd wer hinnen züchet, so hat er kein recht daran me.\nAber sprechent die hofflüt, dass sy weydgenoss syent, vnntz an den wyssen steyn, vnnd gen Räglikon an den bach.\nAber sprechent die hofflüt, dass die ze Essche nieman über tryben söllend, den die ij huben, die sind vnnser weydgenossen.\nAber sprechent die hofflüt, dass nieman ze Egmentingen sy vnnser weydgenosse, denn die iij huben.\nAber sprechent die hofflüt, dass sy genossen syent der syben gotzhüssern, ir kind usshin ze gän vnnd inhin zenemen.\nItem das sind die gotzhüsser, des ersten das gottzhuss sannt Felix unnd sannt Regula Zürich, das annder vnnser frowen ze den Einsidlen, das dritt ze Pfäffers, das viert ze sannt Gallen, das fünfft in der Richenow, das sechst ze Schaffhusen, das sybend sant Fridlin ze Seckingen.\nAber sprechent die hofflüt, dass hie recht sy, dass nienan kein huss dem anndern sol schaden vssrichten, er heig im dann verheissen.\nAber sprechent die hofflüt, dass ein herr von Gryffensee sölle zwürend richten in dem jar ze meygen vnnd ze herpst, vnnd wenn er sin meygentag wil han, so sol er an den Tattenbach komen, vnnd da sol im der meyger komen, vnnd sol dem pferit bringen I viertel haber vnd ein becher mit rottem wyn, vnnd sol in laden an das gericht.\nAber sprechent die hofflüt, wenn er dass herbstgericht wil han, so sol er aber nit fürer komen, den an den Tattenbach, vnnd sol im der meyer bringen II häberin garben dem hengst, vnd aber ein becher mit rottem wyn, vnnd sol in laden an das gericht.\nAber sprechent die hofflüt, dass ein vogt ze richten hab vmb all freffin, vssgenomen über das blut, ouch hat ein vogt nit fürer ze richten, den die zwey gericht, ald man klag im denn, vnnd da sol jederman vor im.\nAber sprechent die hofflüt, dass ein vogt hat XX mütt kernen, dieselben XX mütt kernen die stand uff miner frowen der epptissin gütern.\nAber sprechent die hofllüt, dass ein vogt habe V lib. ₰, vnnd das ist ein vngnad vnd nit ein recht.\nAber sprechent die hofflüt, dass je die hussröichy sol einem vogt j herbsthun vnnd ein vassnachthun.\nAber sprechent die hofflüt, dass sy dem vogt nüt fürer gebunden syent ze reyssen, wenn dass sy zenacht daheim syent, wer aber, dass er sy fürbass haben wil, das sol er in sinem costen thun, vnnd so in des costen verdrüsset, so sol sy verdryssen ze reissen; wil ein vogt vnss üt fürer zwingen, da soll ein äpptissin vnns schirmen.\nAber sprechent die hofflüt, dass sy das rächt habint, wie de nachgeburen mit einanndern lebent, sy schlachent oder stechent ein anndern, an allein vmb den tod, so hat ein vogt nüt ze richten, man klage im den.\nAber sprächent die hofflüt, dass sy die fryheit habent, vnnd die rechtung von einer äpptissin, was sy da kouffend oder verkouffent, dass sy dass immy noch den zol nüt sond gän; wer aber dass sy vnnss nütt möchte beschirmen, so sol sy ein vogt ze Gryffensee an ruffen, ira helffen vnnss ze schirmen.\nAber sprechend die hofflüt, dass sy das recht habent, wer denn anndern halb teyl gebe in dissen hof, dem mag sin gült nieman abziechen, wann dass er vor mengklichem vor var.\nAber sprechent die hofflüt, dass sy das recht habent, dass sy nieman bezwyllen sölle.\nAber sprechent die hofflüt, dass sy die fryheit habent, von einer äpptissin Zürich, unnd von einen vogt ze Gryffensee, dass sy nieman laden noch bannen sol, wenn dass man von innen sol das recht nemen, da sy gesessen syend; wer aber, dass, es were den dass er hablos were, nüt thun welte, so soll vnns ein äpptissin und ein vogt darzu schirmen.\nAber sprechent die hoffjünger, dass sy das rëcht habent wellem hie wynn wachst, dass man in schenke an schaden.\nAber sprechent die hofflüt, dass sy das recht habend, wer dass in jeman in das hofrecht sprächen wolte, mugen sy den ij biderman haben der jüngren, die es mit der hand mügent behaben, dass es sol also bestan.\n",
        "verweis_mehrere_weistuemer": [ "" ]
    },
    {
        "id": "weistum_schweiz_0012",
        "titel": "Aus der Stäfner Öfnung",
        "edition": {
            "stelle": "Grimm Bd. 1, S. 45–48",
            "notizen": "Der Text wird bei Grimm nur fragmentarisch wiedergegeben."
        },
        "original_link": "",
        "ort": "Stäfa",
        "koordinaten": {
            "lat": 47.241941,
            "lng": 8.722496
        },
        "zeit": "15. Jh.",
        "typ": "",
        "schreiberinfo": "",
        "region": "Zürich",
        "text": "[^1]8. Aber sprechen sy (die hofflüt von Steffen), das ein herrschaft keinen hoffmann nit zů erben hat, es sye dann ein nebenkind, gat das ab an elich liberben, vnd das sin nit verschaffen hat. 9. Aber sprechen sy, das einer sin vetterlich erb mog behan vnd ouch sin erblehen, vnd sol daby beliben, es werd dann im abgewiset necher als recht ist.\n10. Aber sprechen sy, das kornn ligend gůt ist, byss das es vnnder die wid kumpt, vnd win ligend gût ist, byss das er vnnder die reiff kumpt. Aber sprechen sy, das hüser farend gůt ist gegen den fründen, vnd ligend gůt ist gegen dem herren.\n11. Aber sprechen sy, wer da sin ligend gůt hingeben wil, wib oder man, der mag und sol es tůn vor offnem gericht, do die ligenden güter hin gehören, vnd sol inen das nieman weren. 12. Aber sprechen sy, wer da begert eins zůsammenstoss ze tůnd, der mag gan zů einem ammann, oder zů einem vogt, wo die ligenden güter hin gehören, vnd vmb das varend mogen sy das wol tůn, wo sy wellen oder vnnder welichem richter sy wellen, vnd sol inen das nieman weren.\n13. Aber sprechen sy, wer, das ain man in das todbett kem, wil er daz sin von im gen, wem er wil, so sol er sich anlegen an hilf als er ze kilchen vnd zů mergkt gatt, vnd vss gan an stab vnd an stangen, vnd mag sin farenntz gůtt gen wem er wil, vnd sond zwen biderman daby syn, die es sechendt vnd hörent, vnd sol das kraft vnd macht han, vnd sol süben schůch für das obtach gan.\n14. Aber schprechent sy, ist, das ain frow würt gen einem man zů elichem rechte, vnd die frow für das bett kumpt, vnd sich entgürtett, wie es dann einem man ergatt alder misselingett, das er stirbett, vnd nit zů ir kummet, so ist der frowen ir erecht gefallen, vnd gitt ein man einer frowen ein morgengab, die gitt sy im zv end siner wil wider, vnd wenn der man abgatt, so fallett die morgengab an die frowen, vnd an ir erben; wer aber das ein man abgatt vor der frowen, so ist der frowen gefallen ein dritteil als sins farentz gutt, vnd ir verschrotten gewand, sy sol aber daby gellten den dritteil aller siner schuld, doch hat sy dar inn die wal, sölichen dritteil also zů nemen oder nit.\n15. Aber schprechent sy, das nach des manns tod nimpt die frow die erst pettstatt alder die hinderst, weders die frow wil, die sin ist, vnd da sy vffgelegen sind, vnd nimpt ir heimstür, die sy zů einem mann bracht hatt, alder ir worden ist von den iren, ist es verhand vff dem, da ers ira gesetzett hatt, ligentz alder farentz alder wa sy es zeigen kan vnd das darff behaben by den heiligen, daby sol man sy lan beliben. vnd wer, das ein frow abgieng vor ir mann, was farentz gůtt ein frow hatt, wie es sy ankomen ist, das sy eins manns eigen, vnd das ligend gůtt fallett an ir erben, vnd enmag kein frow einem man mer verlieren, dann achzechen pfenning.\n16. Aber schprechent sy, ist, das ein gůtt feil wurt in dem hoff ze Stefen, das sol man erbietten den nesten teiligen, darnach den hofflüten in der kilchen offenlich, wil es da nieman koffen, so mag ers gen in die wittreitte, wo er will.\n17. Aber schprechent sy, ist, daz ein gůtt feil wurt, vnd einer einen davon trengen wil mit bott, vnd es einem vssern necher gitt, dann einem teilig, alder einem hoffman, daz mag dann ein teilig, alder ein hoffman an sich ziechen mit dem rechten, ein hoffman gen dem anderen in dry jaren vnd in dry tagen, vnd ein hoffman gen einem vssern in nün jaren vnd in nün tagen. Ist, das ein hoffman ein gůt kofft, es sy gebotten alder nitt, hatt ers in drü jar vnd dry tag vnerfordert mit dem rechten, daby söll in ein gewer schirmen, vnd hatt es ein vsser in nün jar vnd nün tag, so sol in ein gewer daby schirmen, vnd wer das sich ain gůtt vsshin vergieng, wie sich das vsshin vergatt, vnd nit erbotten wär als recht ist, welher das innher zühett mit dem rechten, der hett als wol gewergket, das in ein gewer daby schirmen söll, vor teilig vnd vor aller menglich.\n18. Aber schprechent sy, versetzt einer ein pfandstuck, wen der daz losen wil, so söl er in das gelt erbötten mit zwein hoffmanen, nimpt er es zinss vnd gelt, das ist gůtt, nimpt er das nütt, soll er zinss vnd geltt legen hinder das gericht, vntz er es gern nimpt.\n19. Aber sprechent sy, ist das ein gast begert das recht von einem hoffman, vnd begert der hoffman das recht von im, so söl der gast das recht vertrösten mit einem hoffman da ze land; mag aber der gast die trostung nüt han, so söl der gast dem hoffmann das recht halten zů dem ersten, vnd der hoffman im darnach, das sich nieman zeclagen hab ab dem gericht.\n20. Aber schprechen sy, were, das vrteil stössig wurdendt vor einem vnderuogt, die vrteil horent für vnnser herrn burgermeister vnd ratt der statt Zürich, vnd sol die minder droesten vnd werben vmb tag als recht ist, vnd der meren verkünden ob acht tagen vnd under XIV tagen.\n21. Aber schprechen sy, das nieman sol erteilen noch folgen noch vff henn vmb eigen, vmb erb, vnd vmb des hoffs recht dann ein hoffman, er hab dann süben schůch guetter witt vnd breitt vogtber gůtt. wer da wider ins hoffs recht erteilt, der sol besseren einem vogt sechs schilling haller vnd einem ieglichenn hoffman dry schilling.\n22. Aber sprechent sy, begert einer eins vndergangs von dem andern, das sol einer dem andern gehorsam sin vnd was sich da findet mit kuntschafft, daby söl es beliben, er hab es joch ingehapt lang alder kurtz.\n23. Aber sprechent sy, wäre, das stöss wurde vmb erb, wen der můttermag eins lides necher wer denn vattermag, so erbend sy mit einander glich, werennd sy aber glich, so zücht vattermag für.\n24. Aber schprechent sy, das ein vatter sin kind erbt, gatt es ab an libs erben.\n25. Aber sprechend sy, hett ein vatter fünff alder sechs kind, ald als vil er hett, wie er eins vsswisett mit einer sum geltz alder gůttz, die sy gross alder klein, damit sol es vssgewisett sin vntz an einen rechten anfal, vnd mag ein vatter einem kind gen vil, dem andern lützel, als er dann wil.\n26. Aber sprechent sy, stirbt ein hoffman, da man niemandt erben weisst, den sol der nechst nachbar erben.\n27. Aber schprechent sy, welher ein gůtt kǒfft in dem hoff ze Steffen vogtbar gůtt, der sol es empfachen von einem vogt er sy innder alder vsser in jars frist vmb dry schilling haller, tůtt er das nit, so mag ein vogt das gůtt ziechenn zů sinen handen vmb die dry schilling.\n28. Aber schprechent sy, wer da claget vmb zinss alder vmb lidlon, so söl der vogt einem das verkünden vff des gůttz schaden.\n29. Aber schprechent sy, was lidlon sy, den mag einer behen über lang alder kurtz, vnd můss einer siner lidlon behen mit dem rechten, so ist dem vogt gefallen sechs schilling vnd dem kleger dry schilling, vnd söll in bezalen by der tagzitt, das er noch dann an halb mil wegs kumm.[^2]\n38. Aber sprechent sy, welher einem pfand gilt, das solt ligen acht tag in dem hoff, vnd sol mans dann erbietten, vnd sol dann aber acht tag ligenn, dann mag es einer verkoffen.\n39. Aber schprechent sy, wurd einer sorgsem des sinen an einem hoffman, kumpt der zů einem amman oder zů einem vogt vnd er den ergrifft, der söl im lossen ze stund vnd an stett vnd sol im dann richten nach zwiuels recht.[^3]\n43. Aber sprechent sy, ist das einer kumpt für recht vnd im gericht ein vrteil ein eid erteilt vnd er sich daruff verdeugt vnd den eid tůn wil, den sol nieman widerwisen, dann mit siben vnversprochen mannen.\n44. Aber sprechent sy, wer der ist, der ein vrteil zien wyl vnd fergen fůr vnnser hern, do es hin hört, der sol han zwü hand zů sinem fürschprechen.[^4]\n\n[^1]: §§ 1-7 von Grimm nicht übernommen. FN: 1—7 von dingstatt, dingtagen, ammann, vogt und genossame. Grimm: 45.\n[^2]: §§ 30-37 von Grimm nicht übernommen. FN: 30—37. vom verbieten, gichtiger schuld, landstrassen, steuern u. s. f. Grimm: 48.\n[^3]: §§ 40-42 von Grimm nicht übernommen. FN: 40 von denen die jahr und tag in dem hof sesshaft waren. 41 vom freyen zug. 42 gerichtsgrenzen. Grimm: 48.\n[^4]: § 45 von Grimm nicht übernommen. FN: 45 bestätigung der öfnung. Grimm: 48.",
        "verweis_mehrere_weistuemer": [ "" ]
    },
    {
        "id": "weistum_schweiz_0013",
        "titel": "Öfnung von Borsikon",
        "edition": {
            "stelle": "Grimm Bd. 1, S. 48–52",
            "notizen": ""
        },
        "original_link": "",
        "ort": "Borsikon (im heutigen Aeugstertal)",
        "koordinaten": {
            "lat": 47.284205,
            "lng": 8.487077
        },
        "zeit": "1412",
        "typ": "",
        "schreiberinfo": "",
        "region": "Zürich",
        "text": "Dis ist die vogtye vnd rechtung vff Öisten, ze Bersikon vnd ze Breitenmatt, als die selben vogtye die herren von Baldwil von alter her gehept vnd genossen hand, vnd vsser ir hand mit demselben rechten an hrn Peter von Hünnenberg ritter genant Storch, vnd an jungher Götzen sinen bruder komen ist, vnd sy die gehept vnd genossen hand, vnd vsser der selben von Hünnenberg hand ist die selb vogty mit allen twingen vnd bännen vnd mit allem recht komen an Johansen meyer von Knonow seligen, vnd von demselben Johansen meyer von Knonöw seligen an Cunrät meyer von Knonöw sinen sun, vnd vacht die vogty an vnd ist ze ring vmb beschlossen als hie nach geschriben stät.\nDes ersten vachet si an an Kriemhilten graben vnd gat von dannen ob kalchen dem holtz an linden die aker, vnd von linden dien akren hinan vntz in Heroltz Ruty vnd von Heroltz Ruty hin vntz gen Heilbrunnen vnd von dem Heilbrunnen hin vntz in den Stoiffelbach an die Mulistätt vnd von dem Stoiffelbach hin für Hennikon vor der Blässe vff Hinden stedel hin in Wenkon Ruti an des Stuffishoff zü dem wile, von dannen hinder Rüflis aker nider in die Reptisch vnd von der Reptisch vff an die Harris, vnd von der Harris hinder Risoten vf vnd von Risoten vntz in den vngehüren bach, vnd von dem ungehüren bach hindurch den Irmald hinder Bersikoner matten vff vntz vf Wengis egg vnd hinder Wengis egg hinab gen Breittenmätt ob dem hoff hin in den Züllise vnd durch den se wider in Kriemhilte graben. In disen vorgeschribnen kreissen vnd in diser vogty hät Cunrat Meyer von Knonöw ze richten über twing vnd bänn, vnd vmb all vreflen, wie die verschult werdent, vntz an den tod.\nItem Cunrat Meyervon Knonöw, oder weler ie dise vorgeschribnen vogtye inn hätt, sol richten ze Stedeln vnder der haselstuden, vnd hät ouch da hin ze twingen vnd ze gebietten ze meyen vnd ze herbst allen dien dis vorgent gutz siben schüch ertrichs wit vnd breit habent. Were aber, das der selben deheiner dem gebott nit genüg tätte vnd nicht dar käme, der git einem herren vnd vogt iii β ₰ ze büss.\nEs sol ouch dise vorgeschribnen gütter nieman verköffen noch versetzen, weder gewinnen noch verlieren, dann zu den zwein gerichten ze meyen vnd ze herpst vor dem stab vnder der haselstuden ze dem Stedeln. Were ouch, das ein genoss diser vorgeschribner güter köfte, vnd das gelt vnd das gut in dem gericht belibe, so bestät es an dem dritten pfening, den sol ein herr dann nicht nemen, köfft aber ein vngenossen des selben gutz, der sol einem herren den dritten pfening da von geben. Gebe aber dann der vngenoss dem herren nit den dritten pfening, so bessret der vngenoss all tag dem herren mit iij β ₰ vntz das er im genug getüd. Wenn es ouch ze schulden kunt, das ein vngenosser der selben gütren köft, ist dann, das ein herr den dritten pfening genot von einem vngenossen nimpt, vnd im daran nutzit schenket, so sel dann das selb gut da von der herr den dritten pfening genomen hette ewanklich fry sin; schankte aber der herr jeman an dem dritten pfening vtzit, es were wennig oder vil, so nimpt er aber dann darnach ob es ze schulden kunt den dritten pfening als vor.\nItem ab disen nachgeschribnen höfen hät Cunrat Meyer von Knonöw mit sunderheit ze richten. Item ab des Efingers hoff ze Bönstetten. Item ab Heinins Hönnen teil, da sin hus vff stät, vnd von den akren so darzü gehörent. Item ab allem dem, so Vlrich der alt keller ab Oisten von dem Storchen von Hünnenberg vnd von des mitgulten köft hät. Item ab dem hoff so Vlrich Thobig Johansen Vinken zü siner tochter geben hät. Item ab dem hoff so Bertschi Meyer köft hät. Item ouch ist twing vnd bann Cunrat Meyers von Knonöw über den zechenden, den Vlrich keller köft hät, von dien von Cappel der Philips Swerters was. Es süllent ouch alle die, so in diser vorgeschribner vogtye twingen vnd bannen sitzent, einem herren jerlich einen tagwan tün, vnd darumb so sol sy ein herr handhaben vnd schirmen als sin eignen lüt än widerrede.<h2>Vogtstür ze Borsikon.</h2>Des ersten Heini Annen von Affoltren git von sinem güt genant des Narren güt, das des Kündigen tochterman was, vij β ₰ ij fiertel haber vnd ein vasnacht hün, des git der Türler ab Öisten den vierdenteil. Item Heini Huter ab Oisten vnd sine geschwistergit gebent von ir güt ze Borsikon, das Welti Burkartz was, jerlich viij β ₰ iij fiertel haber vnd ein huffen haber, vj herbst hünr vnd drü vasnachthünr.\nItem Clewi vnd Hans Diknöwer von Wediswil gebent von der Linerin güt jerlich ij β iiij ₰, ein bislig fiertel haber vnd ein vasnachthün, des git Peter Vtinger den sechsten teil. Item Hans Diknöwer vnd Peter Vtinger gend von Vlis Belinen erben iij ₰. Item Jekli von Breittenmät git von sinem güt das Eberlis Letzen was viiij β j müt haber, iij vasnachthünr II herbsthünr, des git der Tandeller ab Oisten xviij ₰, Heini Clewi von Borsikon iij ₰ vnd Bertschi Müller vj ₰.\nItem Heini Clewi von Borsikon git von spittaler güt von Zürich vij ₰ vnd ij bislinge fiertel haber.\nItem Rüdi Käs von Meilan git von des vogtz hof ze Borsikon vj β än j ₰, V fierdling haber vnd j vasnacht hun, daran git im Bertschi Müller ab Öisten iij β von Bieggenmatt, vnd Heini Clewi V ₰ von einer wisen im Irwald.\nItem Wernli Sigrist vnd Rüdi von Barr von Maschwanden gebent von Fröwen suns hanfland vnd von einer hoffstätt daby iiij ₰. Item Heini ab Bül git von der vngengen von Bersikon gütren iij β viij ₰, ein bisling fiertal haber vnd ein vasnacht hun. Item Hans Müller von Breittenmatt git von der widmerin von Bönstetten güt, das ze Bersikon lit, j bisling fiertel haber git der Graaffs über morn in dem xxx iij jar. Summa ze Borsikon ij ℔ iii β ₰ xiij fiertal vnd iij fierdling haber, X vasnachthünr vnd iiij herbsthünr.<h2>Vogtstür ze Oisten vf dem berg.</h2>Item Heini Huter vnd sine geswistergit gend von des Meyers güt von Hedingen iiij β ij fiertal haber vnd ij herbsthünr, aber gend sy iiij ₰ vnd j fiertal haber von Jeklis von Breitenmatt gut aber xvj ₰ vnd j fiertal haber von Cüni Huters güter vnd j vierdling haber von dem selben güt.\nItem Cüni Tandeller ab Öisten git von des Strussen von Rossöw güt iij β ij fiertal vnd j huffen haber, ein fiertal gersten vnd an dem dritten jar j vasnachthun, des helffent im sine geteilit namlich Heini Huter, Bertschi Müller, Üli zum Türlin, vnd Ülis zum Türlin geteilit.\nItem Üly zum Türlin ab Öisten git von der Strussen güt von Cappell von Walther Barrers güt vnd von der Brütterin güt iiij β j ₰, iiij fiertal j fierdling haber, vij fierdling gersten, dasselb güt git ouch in ij jaren ij hüur; aber git der Türler vnd sin geteilit V ₰ von Vlrich Irmengartz gut.\nItem Bertschi Müller git von Heini Meyers kinden güt i β j fiertal haber, aber git er vnd sine geteilit X ₰ von Bertschi Meyers gut.\nItem Uli Keller ab Oisten git von Cuni Hüters gut xvj ₰ vnd j fiertal haber, daz er von Peter Sigrist hät.\nSumma vff Öisten XV β iiij den ij müt ij fiertel vnd j fierdling haber ij fiertel vnd iij fierdling gersten ij herbsthünr vnd ein vasnachthun.<h2>Dis sint der von Bersikon, dero ab Öisten vnd von Breitenmatt rechtung.</h2>Des ersten, so sol man inen in dem meyen ein meyen gericht haben vnd ze herbst ein herbst gericht, vnd die gericht sol man haben ze Stedeln vf dem berg by der haselstuden, vnd sol man dar gebietten allen denen die des ertriches in diser vogtye vnd in den vorgeschribnen kreissen vij schuch wit vnd breit hand by iii β ₰, vnd weller vii schuch ertrichs wit vnd breit hat der sol zu dem gericht als gehorsam komen, als ob er sin vii huben hette, vnd sol man das gericht gebietten ob viii tagen vnd vnder xiiij tagen.\nItem man sol ouch an dien selben zwein gerichten richten vmb eigen vnd vm erb vnd alle die güter, die da hin vogtber sint, vnd mag man sy ouch niendert anderswo gewinnen noch verlieren, dann an dien gerichten vnder der haselstuden ze meyen vnd ze herbst.\nWer ouch, das ein gast zü dem gericht käme, vnd einen genossen beklagen wölt, so sol der gast sin ansprach gen dem genossen erzellen vnd sol dann der gast trösten recht vmb recht ze halten weders er wil, vor oder nach; troste aber ein gast nit, so sol der genoss von der ansprach ledig sin, da by sol in dann ein herr schirmen.\nItem, es mag ouch ein iegklicher biderber man wol an dem gericht ein vrtel sprechen vnd erteilen, er mag sy aber nit ziechen danen mit dem genosss ald mit einem übergenossen.\nItem were ouch, das man vrtelen vertgen müste, vnd sy ieman züchen wölt, die sol man des ersten vertgen gen Chäm, vnd von Chäm gen Wolhusen, von Wolhusen gen Hedingen zü dem heingarten, vnd von dem heingarten wider vmb zü den Stedeln für den richter, der mag dann die vrtel scheiden.\nItem were ouch, das ieman des nachgerichts bedörffte, so mag der richter ald die so des gerichtes bedörffent die genossen darzü bitten vnd sol sy der richter nit dahin twingen.\nDie von Bersikon süllent ouch anweidig sin zu dien ab Öisten vntz zü des kellers hag an Gallen boll, sät vnd mät vnschedlich.\nItem die ab Öisten sond ouch anweidig sin zü dienen von Bersikon in Itschnach in das holtz vntz an die Reptisch ij iar, vnd in dem dritten jar sond die von Bersikon den hag machen von der Reptisch steg vntz an Oisten vellentschen an den Rotten stein vnd süllent die ab Öisten desselben jares da vssen sin.\nItem die von Bersikon hant ouch das recht, das sy mit ir swinen mugent varen durch den Öisperg vntz an Kriemhilten graben vnd her wider vmb ob Öisten an sät vnd mät vnschedlich.\nItem wenn ouch korn oder haber in dem Öistberg stät, so sond die ab Oisten dien von Bersikon frid geben, wenn sy ir korn ab bringent, vntz das der von Bersiken kornouch ab kome, des gelich sullent die von Bersikon inen hin wider vmb tun.\nItem were ouch, das jeman ze Bersikon were des güter wüst legint vnd das (er) die faden niena zünnen wölt, so sol ein vogt einem verkünden vff des gütz schaden, das man sy zunne vnd frid gebe; wil das nieman tun, so sol es ein vogt heissen tun vf des gutes schaden.\nItem es sol ouch der hoff ze Breittenmatt ein inbeslossner hof sin vnd was schaden er her vs tut das sol er ablegen. were ouch, das dem hof schad hin in bescheche, das sol im niemen ablegen vnd sol das vich vnwüstlichen vstriben, darzu sol man dem hof das überweidig vich ab nemen als andren lüten.\nDis vorgeschribnen stuk hand die ab Öisten gentzlich gelöppt an dem meyengericht, das da was in dem jar nach gottes geburt MCCCCXij. hie by warent so es offenlich geofnet wart, vnd es des hofs recht ist ze den Stedeln, des ersten Rudy in der hub, Üli im kilchhof, Wilhelm Glattins, Heini Müller, Heini Grissi, Hensli Schurer, Rudi Götschi, Hans in der hub, der meister Rudi snider, Heini am bül, Hans Rubi vnd Hans Gir von Meilan.",
        "verweis_mehrere_weistuemer": [ "" ]
    },
    {
        "id": "weistum_schweiz_0014",
        "titel": "Öfnung von Knonau",
        "edition": {
            "stelle": "Grimm Bd. 1, S. 52-54",
            "notizen": ""
        },
        "original_link": "",
        "ort": "Knonau",
        "koordinaten": {
            "lat": 47.224996,
            "lng": 8.461663
        },
        "zeit": "1461",
        "typ": "",
        "schreiberinfo": "",
        "region": "Zürich",
        "text": "Es ist ze wissend, das in dem jar da man zalt von gottes geburt M.CCCCLXI jar an dem nächsten montag nach des heiligen creutz tag, als es vonden ward, von enpfelchends vnd heissends wegen der erwürdigen frowen frow Adelheid von Trostberg eptissin vnd gemeinlichs cappitels des gotzhus ze Schennis in Curer bystum, so hat der erber Rudolff Füller zu den selben zitten aman des gotzhus ze Schennis ernuweret dysen rodell mit geschwornen eyden, die hie nachgeschriben stand, Riedin Zingg, der alt Heini, Hirfskorn, Hans im grund, Hans im buch, Heini Hiengger, Riedin Leman vff Vtenberg all von Knonow, Riedin Vachelshouer der jung meyger, Hans Pur, all von Mettmenstätten. Dis vor geschriben man vnd vil ander erber man von den zinslüten die hand geseit by iren eyden an einem offnen meygen gericht, das sy nit anders wissend vnd och nit anders gehört habend von iren vorderen, wenn das ein eptissen vnd ir gotzhus ze Schennis habend in dem vmbcreis ze Knonow zu iren zinslütten all die fryheit vnd recht vnd zins in aller form vnd mausss als hienach geschriben stat.\nItem des ersten, so hand min frouen vnd das gotzhus ze Schennis einen meygerhoff ze Knonow, der selb meyger hat von des meyger ampts wegen zerichtent vmb erb vnd vmb eygen, vmb geltschuld vnd was zerichtend ist, da die buss nit grösser ist denn III β, vnd was fräflen ist, da richtet ein vogt, vmb das blut richtend die von Zürch.\nEs sind och die gietter ze Knonow grund vnd graut, holtz vnd feld des gotzhus ze Schennis vnd der husgenosen vnd der bursami erblechen, vssgenumen der meygerhoff, der heisset vnd ist ein amptlechen, wann er von ampts vnd hofs wegen zerichtend hat, das wyset vnd seit des gotzhus stiftbucher vnd rodell, vnd soll noch mag die gietter niemend versetzen noch verpfenden noch verkoffen oder verenderen, denn mit des ammans oder meygers hand, vnd die söllend es ferggen, doch vnschädlich dem gotzhus an iren zinsen vnd rechten.\nItem wer die gietter hat syben schuch witt oder breitt, wenn der abgat von todes wegen, oder ob er ein ergaeben mensch wurd, der soll dem gotzhus einen val gen, das best hopt an eins mit einem gespalten füsse, hat er aber nit vich, das best gewand, als er ze kilchen an dem virtag gaut vnd ze merckt vngeuarlich.\nItem wer ein val gebe vnd einen besseren verseitte, vnd sich des erfund, der soll den gebnen val verloren han, vnd sol einen anderen gen aber nach des hofs recht. were och, das encheiner einen val verseitte jar vnd tag, vnd denn nit richti innert eim jar, so soll des selb gut lediglich sin des gotzhus, vnd mügend des gotzhus für ir eygen gut han als ander ir eigen gut.\nItem es soll och niemen kein gut des mern vorgenantten hoff gehört koffen noch verkoffen an zins, doch mag man es verkoffen mit zins doch onscheidlich dem gotzhus, vnd wenn das beschech, das einer ein gut verkofti mit einem pfenning minder oder me, das aber vil me möchti tragen, vnd die andern gietter als schwach wurdend, das sy ir zins derselben hub oder schuppis nit möchtind tragen; so mag ein amptman die selben hüb oder schüppis mit einander angriffen vnd zemend legen, also das innen ir zins der selben hüb oder schüppis gentzlich wiert.\nItem als vor zitten ein eptissen vnd ein gotzhus ze Schennis den zinsern järlichen ein maal vff den nächsten fleischtag nach sant Andreas tag geuallen gab vnd geben solt, sellichs maal nun mit wissen vnd willen der zinslüten ab vnd hin getan ist, doch das ein eptissin vnd ir gotzhus den zinsern, die denn maal gehept hand, für yeglichs maal abgezogen hat iij schilling pfenning. Man sol och jeglichem zinser von jeglichem müt kernen, so er den kernen genzich gewert, ein brott geben.\nItem ob echein zinser mit dem anderen stössig wurde vnd mishellig von der maal wegen, vnd si der rodel oder miner frowen der eptissen rat oder hilf bederftind, sol denn min frow die eptissin vnd ir gotzhus hand mit iren rodell vnd rat beholffen sin dem der sy dar vmb anrieft, doch in sinem costen und schaden.\nItem welcher och der gröst ist in einer schüppis oder in einer hüb, der sol die andern zins infahen vnd inziechen vnd antwurten einem amptman, vnd ist denn demselben der der gröst ist in der hub oder schüppis das recht behalten zu den anderen zinsern, die mit im zinsend, das minen frowen gen inn behalten ist.\nItem die zins an kernen soll man allen weren gen Zürch in die statt, in weles hus min frowen wend on iren schaden vnd sund da gen kernen, der zegend vnd zenemen ist ze Zürch für zinskernen.\nItem es ist och ze wissend, das der meygerhoff ze Knonow vnd all meyger heff, die das gotzhus hat indem Ergow, nit erblechen sind, wann es sind amptlechen, vnd wenn ein meyger abgat von tods wegen, so mag ein eptissin den meygerhoff lichen wem sy dunckt oder ir geratten wirt, der ir vnd irem gotzhus nutzlich vnd fuglich ist, vnd soll enchein sin erb enchein ansprach han dar zu, denn als ver sy es von einer eptissin gehan mugend von gnaden, vnd nit von recht, vnd wenn das beschicht das ein eptissin von tods wegen abgat, so sund die meyger zu einer andern eptissin, die nach wirt gesetzt, kumen vnd von der enpfachen, vnd denn soll sy lichen vnd sund die ir gen ein bescheiden erschatz, als sy es an iren gnaden findent, dys wist des gotzhus stifbuch vnd rodell.\nItem es sind och die meyger all fellig, die die meygerhöff hand, das best lebend hopt, das er hat, oder sin harnesch oder sin böst gewand, ob er nit pferet oder harnasch hette.\nItem es sund och die bursami ze Knonow han einen forster, der soll lugen zu irem feld, korn vnd höw vnd holtz, als es von alter her ist kumen, dar vmb hat er acher vnd wysen, vnd soll im das ein eptissin oder ir amptman vnd der meyger lichen. der selb forster soll schweren dem gotzhus ze Schennis sinen schaden ze wendent vnd sinen nutz ze fürderent ongeuerd, vnd soll fürbietten in dem dorff ze Knonow vnd pfender gen, vnd der sin fürbas bedarff, der soll im dar vmb lonen.\nItem weler vogt ze Knonow ist, der soll zwürend in dem jar zemeygen vnd zeherpstding gericht han, wenn sin des gotzhus oder die husgenosen durffen vnd inn darvmb anrieffend, vnd soll das tun on gold vnd silber.\nItem es soll och ein vogt ze Knonow das gotzhus vnd ir amptlüt schirmen vnd die gietter, die dar in gehörend, vnd dem gotzhus sin zins in twingen trülich vnd ongeuarlich. Er soll och das gotzhus vnd die in den hoff gehörend, lassen belyben als es von alter har ist kumen, vnd die vogtstür nit schweren, nach dem als des gotzhus brieff sagend vnd wysend, die das gotzhus dar vmb versygelt hat von iren stiftern.\nEs soll och das gotzhus järlichen gen einem vogt ze vogt stür 1 ℔ iiij β haller vnd 1 müt kernen vnd nit me.\nItem es ist och zewissend, das all die rechtung ond fryheit, so ein eptissin vnd ir gotzhus ze Schennis hand in dem hoff ze Knonow vnd was ze Knonow an einem meygen gericht geoffnet wiert, die selbe fryheit vnd rechtung hat ein eptissinn vnd ir gotzhus ze Schennis zu allen iren höfen in dem Ergöw.",
        "verweis_mehrere_weistuemer": [ "" ]
    },
    {
        "id": "weistum_schweiz_0015",
        "titel": "Engelberger Hofrodel",
        "edition": {
            "stelle": "Grimm Bd. 1, S. 54–56",
            "notizen": ""
        },
        "original_link": "",
        "ort": "Mettmenstetten",
        "koordinaten": {
            "lat": 47.244995,
            "lng": 8.46445
        },
        "zeit": "Ende 13. Jh.",
        "typ": "",
        "schreiberinfo": "",
        "region": "Zürich",
        "text": "Dis ist die vogty, twing vnd benn zu Obrenmettmestetten.\nItem des ersten, so sol man denen von Obermettmestetten in dem meyen ein meyengericht haben vnd ze herbst ein herbstgericht haben, vnd die gerichte sol man han ze Obermettmestetten in dem meyer hoff vnder der linden, vnd sol man allen denen dar gebietten, die in der vogty sesshaft sind by iij β ₰, vnd sol man die gerichte gebietten vnder dry wuchen vnd ob xiiij tagen.\nItem man sol ouch an den selben gerichten ze meyen vnd ze herbst richten vmb eigen vnd vmb erb vnd vmb alle die güter die in der vogty liegend vnd mag man sy ouch niena anderswa weder verlieren nach gewinen denn ze Obermettmestetten.\nItem wer ouch das ein gast käm zü dem gericht vnd einen genossen beklagen wölt, so sol der gast sin ansprach offnen gegen dem gnossen vnd sol denn der gast trösten recht vmb recht ze halten vor oder nach, weders er wil; troste aber ein gast nit, so mag er wol dannen gän.\nItem es mag ouch ein ieklicher biderman wol ein vrtel sprechen erteilen an den gerichten vnd ouch ziechen für den der da herr vnd vogt ist in der vorgenanten vogty ze Obermettmenstetten vnd anders nienan hin.\nItem nun vachet die vogty an ze Obermettmenstetten des ersten an der widmen stapffen in den brül vnd gät vff dem brül ze Ottenlöw die gassen vs vnd den steiggbach vf vntz gen Öschis acher in den bach vnd durch Willdendäl vor Heinis Östers acher vf vntz obnen an die ebni, vnd die ebni inher vntz an das löggestal, vnd von dem löggestal vntz an den obren Attenbul, vnd von dem Attenbul vntz in das Aspi vnd von dem Aspi was da acher sind die da gehörent gen Obermettenstetten hörend all in die vogty vntz an daz lo in den Sunftbach, vnd vor dem Sunftbach vf vntz gen Geristeg an die stapffen, vnd dannen hin den bach, vf ob des brüders hus hin den graat hin, vsser dem graut lit ein holtz, das ist gemeinwerch der von Obermettenstetten, Rifferswile vnd Herfferswile vnd den graut ab vntz gen Löbentzmos vnd von Löbentzmos ab vntz für das buch in den bach vnd den bach nider vntz in die Jonen vnd von der Jonen in das hangendmos vnd von dem hangendenmos für den langen marchstein vf zwischen den von Affoltern hin vnd von dem langen marchstein vntz an das grüt, vnd von dem gerüte vntzhin der keln vnd von der keln vntz an das gemeinwerch, hinder dem gemeinwerch vntz gen Huttental an die stapffen, vnd von Huttental an Betten an den bach vnd von Betten inher ob pfaffen acher inher vnd vnder breitten acher vnder Waltenspül an die sträss hin, vnder widem matten vntz wider an die widemstappfen.\nEs ist ouch ze wissen, wer in der vorgenanten vogty nit sesshaft ist, der hett anweid in die ess, wer aber das ieman in der vogty buwte ond dar inn nit sesshaft were, die wil er denn in der vogty buwet oder wirbet, so mag er ouch den wol da weiden; wenn er aber dar inn nit buwet, noch wirbet, so sol er denn niena da weiden in der ess, denn wenn brauch ist oder zelgen vsgang, so mag iederman denn sin vech wol lan löffen.\nVnd das hand die genossen vf iren eyd genomen, was an disem rodell stät geschriben vmb die vogty twing vnd benn, das sy das habint vernomen von iren fordren vnd nie anders. Wernli Hön, Heini Walthess, Welti Waldman, der Schwiter, Heini Schmidli, Hensli Schmidli, Heini an der baltten, all von Obermettmenstetten.\nOuch sprichet Hensli Bücher von Cham, das er daby sy gesin ze Obermettmenstetten an meyen gerichten, das es da alssamen geoffnet sy als diser rodel wisett.",
        "verweis_mehrere_weistuemer": [ "" ]
    },
    {
        "id": "weistum_schweiz_0016",
        "titel": "Öfnung v. Thalweil, Oberrieden und Langnau",
        "edition": {
            "stelle": "Grimm Bd. 1, S. 56–63",
            "notizen": ""
        },
        "original_link": "",
        "ort": "Thalwil/Oberrieden/Langnau",
        "koordinaten": {
            "lat": 47.29142,
            "lng": 8.56556
        },
        "zeit": "20.05.1572",
        "typ": "",
        "schreiberinfo": "",
        "region": "Zürich",
        "text": "Als das gotzhuss zu Muri vmb rechtung, so es zu Tallwyl Oberrieden, Lanngnow, vnnd derselben ennden hat, ein verschribne offnung gehept, vnnd aber inn der selbigen ettlich artickel zů merem vnnd besserm verstannd, vff anrüffen vnnd begeren des erwürdigen vnd geystlichen herren hern Jherronimus apte des gotzhuses Muri mines gnedigen vnnd günstigen herren, dessglychen ouch der gemeind zu Tallwyl sampt denen von Oberrieden vnd Langnow, durch ettliche hiertzu verordnete vnnd gepättne schidlüt verbessert, erlütert vnud geenndert worden, dadurch die notturfft eruorderet dem gotzhus Muri sin rechtung vnnd gerechtigkeyt, so es zu Tallwyl, Oberrieden vnnd Lanngnow ietzdan hat vnnd haben sol, widerymb vss der alten offnung vnnd ouch den hierüber vfgerichten verträgen vnd erlüterungen nüwlich zu beschriben vnnd inn wäsen vnnd ordnung zebringen, wie dann sölliches (als hernach von einem an das ander begriffen wirt) beschech vnnd volgents in bysin wolgemelts mines gnedigen herren von Muri, dessglych sins schrybers Gebharten Hegners, ouch der fromen, vesten vnnd wysen junckher Hanns Wiltpergen zollers vnnd herren Jacoben Bürcklis beid des raths der statt Zürich vnnd der zyt nüw vnnd alte vögt zu Tallwyl, vnd annderer biderber lüten dem gericht vnnd ganntzer gemeind zu Tallwyl sampt denen von Oberrieden vnnd Langnow eroffnet vnnd von einem artickel an den anndren heyter vnd luter vorgeläsen, vnnd darvf von den selben richtern als namlich Hartman Brändlin vnndervogt ouch Hanns Äberlis des pfisters, Heini Syfriden am see, Casparn vorsters, Hanns Köllickens, Syfrid Stouben, Hanns Aschmans, dessglich Hannsen Köllikens des gotzhus Muri aman zu Tallwyl, so dannen Bastian Steinlibachs aman vnnd Hanns Reygen genant Müller vnndervogt zu Muri vnnd ganntzer gemeind zu Tallwyl sampt denen von Oberieden vnnd Lanngnow also zu gutam gefallen an genomen, ouch bestätet vnnd für güt vnnd gerecht erkennt worden, wie harnach von einem an das annder begriffen vnnd geschriben stat.\nDes ersten soll des gotzhuss von Muri amptman zů Tallwyl die thäding zů meyen vnnd zů herpst achttag vorhin den genossen inn der selben kilchen verkünden vnnd gebietten vnd nit fürer, vnnd das ouch mit namen ein herr von Muri sölliche beide das meyen vnnd herpst gericht oder doch das ein jerlichen inn sinem costen wie von alterhar erhalten vnd diesere offnung als sines gotzhuses rechtung verlesen vnnd eroffnen lassen, damit sich mengklicher, so dem vnnderworffen, destbass darnach behalten wüsste.\nEs soll ouch mengklicher, vff den selben tag als er verkündt wirt by der offnung sin, der des gotzhuses güter hat siben schuch lanng wyt vnnd breyt, tut er das nit, so ist er dryg schilling verfallen, er zuch dann vss ehaffte not, die inn billich schirmen. Er hab dann einen gesessnen leman vff dem gut, der mag inn wol verstan vff den ersten tag. Wirt aber er berüfft, so sol er komen vnnd sol sich selben versprechen, vff den nechsten tag vnnd soll ouch im das sin leman verkünden. Wer ouch berüfft wirt inn den gedingen, der sol anntwurten on fürgebott die gericht V β.\nDes gotzhuses eigen vnnd des manns erb mag niemandt versetzen noch verkouffen noch indehain weg verenndern one des gotzhuses hand, das es krafft moge han. Befund es sich aber das es beschëch, wenn es dann gestat jar vnd tag, so mag es das gotzhuss inn sin hand ziehen vnnd inn siner hannd han, vnntz es von im gewunen wirt mit einem gewonlichen erschatz. Alles mit dem ferern anhanng vnnd nach vermeg darvmb vfgerichten vertragbriefs wytern erlüterung. Welliche personen zu Tallwyl, Oberrieden Lanngnow vnnd derselben ennden ire erbzins vnnd lechengütere so fellig vnnd erschätzig sind, hinfüro verkouffen oder vertuschen wellen, das sy dann die selben (wie sy dann selbs bekennen schuldig sin) eines herren von Muri aman zů Tallwyl am ersten veyl vnnd anbietten. Vnnd so er dann in namen eines herrnn nit kouffen wellte, so mag er die alssdann geben einem genossen, so ouch diser gütern hat, vnnd so derselben ouch deheiner kouffen welte, die dann geben einem anndern nach sinem besten nutz, verkouffen oder vertuschen, ouch sy einanndern die kouff fürderlich als sich gepürt vor gericht vertigen. Vnnd so die kouff oder tüsch mit mund vnnd hannd beschech vnnd dann glych morndrigs den gannzen tag darnach von dewederm theyl nit widerymb abgeschlagen oder vfgesagt, so sölle alss dann einem herren von Muri von demselben kouffschilling oder den tüsch, was die selben vertuschet güter vngefarlich wärt sin mögen, den erschatz, das ist von dem kouffschilling der zwenntzigist pfenning, on alle widerred gefolgen vnnd werden, ob sy glych demnach einanndern die kouff oder tusch wider vmb vfsagen wurden oder nit.\nWo sy aber einanndern die koüff oder tüsch glych morndes wider abschlachen, oder sich volgunntz von diser kouffen vnnd tüschen wegen spenn zütrügen vnnd die selben mit recht ab vnnd nichtig bekennt wurden, dann so söllent kouffer vnnd verkouffer, ouch die tuscher des erschatzes ouch ledig vnnd deheimm zegeben schuldig sin. Vnnd welliche also ire erbzins vnnd lechengüterr verkouffen oder vertuschen, vnnd die selben des gotzhus Muri aman zu Tallwyl zu vor, als obstat, nit anbieten, deren ieder sölle miner herren von Zürich vogt zu Thallwyl zechen pfund zů buss geben. Vnnd ein herr von Muri alssdann zu den selben vnangebottnen gütern, ob er will den zug haben.\nSouil dann die vsskoüff der geschwüstergitten irer ererpten vätterlich vnnd mütterlichen gütern belanngt, dadann bisshar nie im bruch gewesen oder gehördt worden, das die geschwüstergit inn denselben fälen einiche erschatz geben; so sölle es by dem selben fürer ouch belyben, also wann die geschwüstergit inn iren theylungen ires vätterlich vnnd müterlichen guts einanndern vsskouffen oder vsstüren, es syge glych vmb erbzins oder lechengüter, das sy dann von den selben vsskoüffen oder vssstürungen dheinen erschatz geben. Welliche aber vnnder inen nach der beschechnen theylung oner vsstürung ire erb zins vnnd lechengütere verkouffen oder vertuschen die söllen alssdann von den selben koüffen oder tüschen einem herrnn von Muri den gepürennden erschatz vssrichten vnnd zustellen. Unnd söllennt ouch miner herrnn von Zürich vnndervogt, dessglychen des gotzhus Muri amman zu Tallwyl ein flyssig vfsehen haben, das allem dem so hieuor stat, trüwlich geläpt vnd nachkomen werde, vnnd welliche darwider hanndlen, die söllen sy by iren eyden leyden vnnd angeben. allwegen an denen orthen, dahin die sachen gehören, vnnd sich zethund gepürt, vnnd mag ouch ein herr von Muri die biderben lüth mit dem erschatz allweg gnedigklich haben, wie dann inn söllich sachen brüchlich ist.\nVmb des gotzhus eignn vnnd erb soll nieman richten vff den ersten tag, dann ein vogt an des gotzhuses stat, der ze Thallwyl ie ze den zyten über des gotzhus lüth vogt ist.\nOuch soll man wüssen, das der gedinghoff ze Thallwyl alle die rechtung hat, die der geding hoff ze Muri hat. Anndres dann vsgeschlossen die hieuor vnnd nachgeschribnen erlüterung.\nItem die bussen die inn den gedingen gebessert werdent, der sind zwen theyl des gotzhuses, vnnd der dritteyl des vogts, vnd soll des gotzhus aman die büssen ingwünen, wider stünd aber ieman dem gotzhüss, so soll im der vogt beholffen sin.\nWar den anndern beklagen will vmb erb ald vmb lechen das des gotzhuss eigen ist, dem soll man fürgepieten ze huss ze hoff oder vnnder vns achttag vorhin.\nDes gotzhus eigen vnnd des mans erb soll man ze Thallwyle inn dem gedinghoff des ersten ansprechen inn den gedingen ze meyen oder ze herpst. Doch mit söllicher erlüterung, die wyl sich gnugsam befindt, das bisshar vnnd allwegen des gotzhus Muri gotzhuslüth jerlich vnnder inen selbs zwen vnnd des gotzhuss Wettingen zins vnnd lechenlüth zu Tallwyl vss inen ein richter an das gricht daselbs näbennt ir der beiden gotzhüsern aman erwelt vnd genomen, ouch das gericht inn ietzgenanter beider herren äpten vnnd irer gotzhüsern namen (doch mit dem vorbehalt das die appellationen vnnd wysung daselbs dannen allein für min herren von Zürich vnnd sonnst niennderthin gen) verbannet werden, so söll es by dem selben besten vnnd fürer also gebrucht werden. Vnnd nun hinfüro des gotzhus Muri aman zu Tallwyl, wer der jeder zyt sin wirt, den selben dryg richtern jerlich oder so dick es die notturft eruorderet, den eydt (zum gericht diennende) geben, vnd allwegen gotzhuss lüten, so vff des gotzhuss zinssbaren gütern im dorff zu Tallwyl ald zu Oberrieden oder Langnow gesessen, vnnd welliche vsserthalb har dahin gerichtzteinig sind, vff die meyen vnnd herpst vnnd wann es die notturft eruorderet, vff die gewonlichen wuchengerichte by dry schilling buss vnnd nit höcher, zu erscheinen gepieten, ouch sölliche personenn all by der bestimpten buss an semliche gerichte ze komen schuldig sin, vnnd dann die obgemelten dry richter vmb des gotzhuss Muri fellige vnd erschätzige, dessglichen des gotzhuss Wettingen lechen vnnd zinssbaren gutere, so gotzhuss güter sind vnnd genempt werden, erblechen fertigungen, geltschulden vnnd was die selben gütere vnnd deren innhabere berüren vnnd antreffen thut, vrteylen vnnd richten. Vnnd das ouch allweg by den selben richtern des gotzhuses amman, des gotzhusses die güter sind, darüber man dennmals richten will zu gericht sitzen, vnnd des anndern gotzhuses amman sich desselben nützit annemen noch beladen. Aber zu den meyen vnnd herpstgerichten sölle fürer als von alterhar ein obervogt zu Tallwyl, oder ein vnndervogt inn sinem namen zu gericht sitzen, vnnd alss dann vor dem selben ouch den obangetzeigten dryen vnnd andern richtern so inen zu den selben beyden gerichten nach altem bruch vnnd harkomen zu gesetzt, die gotzhuss güter so verkoufft vnnd zu vor nit gefertiget sind, gefertiget vnnd sonnst vmb all annder sachen ouch als sich gepürt gericht vnnd gevrteylt werden.\nVnnd was also an disen beiden gerichten zu meyen vnnd herpst vor gericht verhanndlet wirt, oder sonnst durch das ganntz jar des enndts für zinss verschrybungen vfgericht werden, das sölle alles ein obervogt, sidmal er zů gericht sitzt, vnd den stab fürt, vnnd sonnst niemanndt besiglen.\nWas aber durch das ganntz jar an den wuchgerichten für brieff zu besiglen gefallen, die sölle vnnd moge ein herr von Muri besiglen wie von alter har, doch das ellwegen inn den brieffen, von wellichem jech die als obstat besiglet, heyter vnnd lüter gemeldet werde, das sölliches minen herren von Zürich vnnd vermelten beiden herren äpten vnnd irenn gotzhüsern an allen iren fryheyten vnnd gerechtigkeyten vnnss inn allweg one schaden sin sölle.\nVnnd ob einer vrteyl, so an obbemeltem gericht vmb des gotzhuss Muri oder des gotzhuss Wettingen güter ergienngen, nit statt gethan werde, so mag alss dann all weg des gotzhuses aman, dem die güter zu gehörig sind, der vngehorsamen person so er darvmb angerüfft wirt, an dryg schilling gepietten, dero nach ze komen, vnnd ouch volgunntz die büssen als die dry schilling so die verfallen sindt innzüchen. Wann es aber wyterer vnnd ferer gepotten bedörffte, so söll alss dann für söllichs als das erst gepott hin, allein miner herren von Zürich vnndervogt zu Tallwyl die selben gepott fürer zethund gwalt haben, vnnd ouch volguntz die verfallnen büssen zu miner herren von Zürich hannden in tzutzüchen, vnnd also vermelter beider gotzhuser aman vmb deheiner sachen höcher noch wyter dann vmb dry schilling zu gepieten haben.\nSo vnnd wann ouch iemandts frëmbd oder heimbsch eines koufften gerichts mangelbar, vnd eins zu kouffen begerte, der soll eines herren aman von Muri darvmb ansuchen vnnd pitten, vnnd ime sonnst niemandt das dann der selbig zu erlouben vnnd bewilligen haben.\nMan soll ouch wissen, das vmb der gotzhuss eigen vnnd des manns erb ein iegklich biderman ertheylen mag, vnd soll aber vmb die selben güter nieman ein vrteyl ziechen noch warten dann ein genoss oder ein übergnoss.\nEs söllent ouch fürer alss bisshar alle appellationnen vnd wysungen von obgemelten herpst meyen oder wüchen gerichten zu Tallwyl, vmb alle sachen es treffe gotzhuss oder anndere güter ald henndel an, allein für min herren von Zürich komen, von den selben enntlichen vssgesprochen werden vnnd sich dere sonnst gar niemandt nützit annemen noch beladen, wie es dann nün me by mentschen gedächtnuss gebrucht worden ist.\nOuch soll man wüssen vmb des gotzhuss zins, das des gotzhuss amptman ze Thallwyl die selben zins gebietten soll ze Thallwyl inn der kilchen ze weren an dem stad, oder inn dem hoff vff sannt Martins tag, achttagen daruor oder darnach, als es einem amptman fügklich ist, on geuerd, vnnd wer das übergienng der soll das bessern mit dry schillingen. Wer ouch, das zwen den dritten beuurtind, so mag das gotzhuss das gut ziechen inn sin hannd vnntz im sin notturfft widerkert.\nWas aber anndere personnen für zins vff vermelter gotzhüsern, Muri oder Wettinger gütren hannd, da sölle vnnd möge, ein ieder die selben nach innhalt vnnd vswysung siner brieff vnnd siglen oder nach miner herren von Zürich statt recht intzüchen nach sinem gefallen.\nVnnd diewyl dann der schulden halb von alter vnnd bifshar der bruch gewesen, das ein ieder von denen so am Zürichsee gsessen, die selben mit pfannden oder nach miner herren von Zürich stattrecht mit dem rathschryber, weders ims am komenlichesten gewesen, intzüchen mogen, so sölle es by söllichem alten bruch vnnd harkomen fürer bestan, also das ein ieder die wal haben, sine schulden von denen von Tallwyl mit pfannden oder mit dem rathschryber, weders ime am gefelligesten, intzüchen moge.\nDoch vmb was schulden von den gotzhuss lüten oder gütern pfannd erkennt wirt, die söllent von des gotzhus Muri aman den schulduordern furgeschlachen vnnd verganntet werden.\nWas aber nit gotzhuss, sonnder fryge güter vnnd zu Thallwyl gelegen sind, die söllen vor dem gerichte zu Rüschlicken vmb alle sachen verrechtuertiget, ouch so die selben zu pfannd dargeboten von dem vnndervogt zu Thallwyl den schulduordern fürgeschlagen vnnd nach desselben gerichts bruch verganntet werden. Vnnd alss der vermelten beiden gotzhüsern aman sich derselben, dessglych ouch aller fräflen bussen vnnd annderer sachen, so oben nit gemeldet, nützit beladen noch annemen, sonnder dieselben all minen herren von Zürich als des enndts der hochen oberkeyt ze straffenn vnnd zu verrechtuertigen zu gehören vnnd blyben, von mengklich vnuerhindert.\nDie güter die des gotzhuss eigen sind vnnd des mans erb oder lechen, die sechs pfeninng geltend oder me, die sind dem gotzhuss fällig vnnd git man von dem erb das best houpt, das den hard buwt, vnnd von dem lechen das best on eins, der darvff gesessen ist, hett aber er erb vnnd lechen, so hett er verfallet mit dem besten.\nWäre aber, das ein erber man der erb von dem gotzhuss hett vnnd selber darvff nit ensäss vnnd ein hindersessen dar vff hette, von dem selben hindersessen nimpt das gotzhuss den fal inn der wyss als vor bescheiden ist, vnnd lösst im den fal sin lechenherr.\nItem die fäl soll man wëren inn den seelhoff oder an das gstad des gotzhuses amptman inn der kilchhöri von dem gras vnnd vssnend der kichhöri inennd siben tagen, vsser lanndes innent achttagen, darnach so er ze lannd kündt. Wa aber die fäl nit gericht wurdint als vorbischeiden ist, da soll das gotzhuss die güter ziechen inn sin hannd, vntz die fäll daruon gericht werdent als vorbescheiden ist.\nOuch soll man wüssen, das frowen vnnd man die des gotzhuss eigen sind vnnd weder erb noch lechen von dem gotzhuss hannd, ze fäl geben sonnd von ir lyb das best gewannd, als sy ze kilchen vnnd märckt gennd.\nWän einem amptman ein fal fürgetriben oder getragen wirt, den sol er nemen, erfund sich aber, das nit recht gfallet were, so ist der erst verloren, vnnd soll das recht noch hin gen, vnnd gwert werden als recht ist.\nDoch alles mit der erlüterung, so der fällen halb hierüber geben ist. Als namlich, das alle die so zu Tallwyl, Oberriedenn, Langnouw vnnd der enden gesessen vund des gotzhus Muri erbzins vnnd lechengüter lüth des vrbans innhannd, die ietzmalen behuset sind oder fürer behuset werdint, sy besitzind die oder nit, mit thod abgennd, die söllind ein fal inn wyss vnnd maass, als oben geschriben stat, zegeben schuldig sin, vund damit für alle ansprach vnangesechen, wie vil ein jeder gotzhuss gütern inngehept, verfallet haben.\nWelliche aber vermelts gotzhuses erb zins vnnd güter innhaben die nit behuset sind, mit tod abgennd der selben jeder sölle für den fal zwanntzig güt Schwytzer batzen geben, vnnd damit ouch für alle ansprach gefallet han, vnd wann die fäl als ietzuermeldet also abgeuertiget vnnd vssgericht werdennt, söllen ouch also dann die personenn denen die selben güter zu gehörig sind, damit ouch von dem gotzhuss widerymb empfanngenn haben.\nWa wyb oder man stirbet, der nit elich ist vnnd dess gotzhus eigenn ist, noch elicher lyberben nit enhat, die söl das gotzhuss erben.\nItem wer des gotzhuses eigen kouffet, der sol es fordern vnnd empfachen von dem gotzhuss, vnnd soll ouch das gotzhuss im lychen vmb einen gewonlichen erschatz, wär aber das nit thät, wänn es dann gestat jar vnnd tag, so soll das gotzhuss das gut ziechen inn sin hannd, vnntz es von im getzogen wirt mit einem gewonlichen erschatz, es stannde denn in offem krieg.\nDes gotzhuss eigenman, soll nieman strafen vmb sin vngnossami wenn das gotzhuss, wölt aber ieman das dem gotzhuss vor sin, so soll im ein vogt beholffen sin.\nDes gotzhufs eigenman soll für kein sin vogt noch für nieman andern pfannd sin, wann für das gotzhuss.\nOuch hat das gotzhuss das recht ze den zwölff hofstatten ze Thallwyl gelegen, wer darvff stirbet, es sigen frowen oder man, sy sigen frömbd darkomen oder darvff husshablich, von dem soll man ze fal geben das best houpt so sy hannd, haben sy aber kein houpt, so soll man von inen ze fal geben das best gewand, so zu irem lyb ghördt, als sy ze kilchen vnnd ze merckt gennd vngeuerd.\nMan soll ouch wüssen, das ze Tallwyl drü güter gelegen sind, die des gotzhuss von Muri fryg eigen sind, vnnd sy doch ein vogt darüber hannd, noch haben sonnd, dero man eins nempt den seelhoff, das annder die Bannegg, das dritt das güt das man nempt vffem Albiss.\nOuch soll man wüssen, das ein apt von Muri vnd sin conuent nit me oder fürer rechtung haben an der obgeschribnen Bannegg dann nach luth vnnd sag beyder kouffbrieffen, einen brieff von Muri, der annder von Tallwyl, als die von wort ze wort glych ston sennd, vnnd aber ietzdan ouch also vnnd vff die meinung erlühtert worden. Diewyl ein apt vnnd conuennt des gotzhuss Muri zu den zyten als sy den wald, genant Bannegg, den innhabern der obuermelten zwölff hoffstatten zu gestellt vnnd übergeben, inen selbs vermog darvmb vfgerichter brieff vnnd siglen vnnder anderm heyter bedingt vnnd vorbehalten, das sy mögint höw haben hinenfür ewenklich inn dem obgenanten holtz genant Bannegg, was sy bedörffind zu inn vnd an irer trotten zu Thallwyl gelegen, vnnd wurdint sy ouch vtzit an derselben trotten zimern oder bessern, was dann da von holtz abfiele, das sölle by der selben trotten zu brennholz beliben, vnd das es dann by söllichem vorbehalt ouch darvmb lutennden brieffen gentzlichen besten, vnnd vss krafft vnd verstannd desselben genanter herr apt von Muri vnd sine nachkomen ietz vnnd zu künfftigen zyten, wann es die notturfft eruordert, fug macht vnnd gwalt haben, zu genanter siner drotten, ouch der behusung dar inn der stallung daran, oder für die stallung zu einer zimlichen schür vnnd stallung dar inn, wie sy des iedes male nottürfftig sind vnnd sin werden, zimer vnnd buwholtz inn der Banegg houwen ze lassen, vnnd zu söllichem büwen ze brüchen one mengklichs irrung vnnd verhinderung. Doch also vnnd mit der heytern erlüterung, das sy die herren von Muri zu ieder zyt zu söllichem buwen zimlich holtz, so danen gemäss, howen, dar inn bescheidenlich faren, dehein gfar dar inn bruchen, vnnd mitnamen, wann sy dis buwholtz howen wollen, sollichs den innhabern vermelter zwölff hoffstatten zu vor antzeigen, vnnd dann den how inn der selben dartzü verordnetem bysin thun, vnnd on dero vorwüssen nutzit howen lassen. Damit man hiemit zum vnschädlichesten als möglich fare, vnnd dar inn nutzit vngepürlichs hanndlen, was auch von söllichem buwholtz für abholtz wirt, das sölle by der trotten blyben, vnnd die innhaber der Bannegg einem herren von Muri nichtdester minder jerlich die vier buchen vnnd im herpst brennholtz zu der trotten, wie obstat, vss der Bannegg, inhalt des gotzhuss Muri brieffen, zegeben schuldig sin. vnnd das aber mit namen sölliche trotten, die behusung vnnd schür mit zieglen vnnd nit mit schindlen geteckt werden, vnnd was für holtz inn der Bannegg vom winnd nider geworffen, oder sonnst annderer vrsachen halb vmbfallen wurde, das söllen vnnd mogen die innhaber der Bannegg fürer ald bisshar zu iren hannden nemen, verkouffen oder annderer gstalt nach irem gfallen damit hanndlen, von einem herren von Muri daran vnuerhinderet. Doch wann zu der zyt, das sy sonnst höw ussgeben welten, ettwas holtzes vmbfiele, so zu den höwen komenlich werr, das söllen sy dann in die höw vssteylen vnnd nit verkouffen, damit man des holtzes dester minder howen müsse.\nVnnd wann nun alles das so hieuor geschriben ist, also erganngen vnnd inbywesen der benempten personen volfürt worden, so haben wir obbenanten Hanns Wiltperg zoller vnnd Jacob Bürkli des zu getzügknus vnnd warem vrkhünd nach des gerichts erkanntnus vnnd darüber gegebnen vrteyl vnnser eigen insigel, doch vnne vnnd vnnsern erben one schaden, offentlich hier an gehennckt, zinstags den zwentzigisten tag meyens nach der gepurt Christi getzelt funfftzechenhundert sibentzig vnnd zwey jare.",
        "verweis_mehrere_weistuemer": [ "" ]
    },
    {
        "id": "weistum_schweiz_0017",
        "titel": "Hausbrief des Johanniterhauses Bubikon",
        "edition": {
            "stelle": "Grimm Bd. 1, S. 63-71",
            "notizen": ""
        },
        "original_link": "",
        "ort": "Bubikon",
        "koordinaten": {
            "lat": 47.269714,
            "lng": 8.820278
        },
        "zeit": "1483",
        "typ": "",
        "schreiberinfo": "",
        "region": "Zürich",
        "text": "Wir nachbenempten Heinrich Roeist der zyt alt bürgermeister, Heinrich Escher ritter dess rathes, vnnd Cunrat von Cham stattschryber Zürich, thunnd khunnd aller mencklichem mit disem brief, das wir von beuelchens wegen der strengen fürsichtigen, frommen vnd wysen dess burgermeisters vnnd der räthen der statt Zürich vnnser lieben vnnd gnedigen herren den hochwirdigen vnnd wolgepornen herrenn, hern Rudolffen grauen von Werdenberg vnnd meister sannt Johannsordens vnnd comenthur dess huses zu Bubiken, von desselben huses wegen vnnsern gnedigenn herren an einem, vnnd die eigen lüth, so von eigenschafft wegen ir lyben dartzu gehörent, an dem andern theil, mit wüssen vnnd willen, vmb ir zweyungen vnnd irrungen, dar inn sy miteinandern gewesen sinnd, gütlich betragen, gericht, vnd geeint hand, daby inn die ewigkeit zubelyben, wie das hienach von einem an das ander geschriben staat.\nDess ersten, wenn ein knab der dess vorgenantenn huses eigen ist, viertzechen jar alt wirt, das er denn dem vorgenanten vnnserm herren, dem meister vnnd synen nachkomen, wellich iemer comenthür dess huses Bubikken werdennt, dem hus vnnd orden schweeren sol. Vnnd ist diss der eidt, herren dem meister vorgenant vnnd wellicher ie comenthür dess huses Bubicken ist, thrüw vnnd warheit, iren desselben huses vnnd dess ordenns ere vnnd nutz zefürdern vnnd iren schaden zewenden, vnnd gehorsam ze sind als ein recht eigenman synem herrenn schuldig zethünde ist, vnnd syn lyb vnnd gut dem herren vorgenant huss vnnd dem orden nit zeentfrömbden, denn mit synes egenanten herren wüssenn vnnd willen, noch niendert bürger noch landtman ze werden noch endheinen schirm wider den vorgenanten herren, das huss, noch den orden zesuchen noch antzenemen, vnnd also by den vorgenanten herren, dem huse vnnd dem orden zebelyben, vnnd by denselben vnnd iren amptlüten inn synen geschefften hilff vnnd schirm zesuchenn vngefarlich, vnnd by demselben synem eide inen alle die zemelden die er wüsste so nit geschworen hetten, das sy ouch schweren vnnd gehorsame thügen.\nZu dem andern, das vnser vorgenanter herr der meister vnnd wellicher ie comenthür, statthalter oder schaffner dess huses Bubicken ist, desselben huses eigen lüth, hanndthaben vnnd schirmen sol vor andern herren vnnd lenndern, vor stüren, diensten vnnd vngewonlichen sachen, wie sy inn dem harckomen sinnd, souer er das vermag vngefarlich.\nZu dem dritten, wenn vnnd als dicke ein nüwer herre vnnd comenthür zu dem hus Bubicken kompt, das dem denn dess huses eigen lüth schweeren söllent wie dauor geschriben stat, vnnd ob ein herr desselben huses über zechen jare inn läben belibe, das sy denn demselbenn herren darnach aber schweeren söllennt, ob er dess begert, vnd das an sy vorderet, wie der eidt dauor geschriben stat.\nZu dem vierten, das vnnser vorgenanter herr der meister, vnnd wellicher ie comenthür vnnd herr dess huses Bubicken ist, desselben huses eignen lüthen jerlich ze meigen ein jargericht haben, vnnd das allen dess huses lüthen, was von mans nammen vnnd ob viertzechen jaren alt ist, vff dasselb gricht zuckomen verkünden sol, ob viertzechen tagen vnnd vnder drig wuchen vngefarlich.\nZu dem fünften, vnnd das vff demselben meigenn gricht jerlich diser übertrag wie der davor vnnd hienach geschriben stat, verläsen vnnd wenn denn das beschicht, das demnach denn gericht werden sol.\nZu dem sechsssten, dess ersten vmb eigen vnnd erb, ob dess iemant begert, vnnd das ouch niemant darumb recht sprechen, noch vrtheilen sol, denn dess vorgenanten huses eigen luth.\nZu dem sibenden, das darnach gericht vnnd besetzt, ob ienen witwen oder weisen vnbefogtet weren, das die zu dem ersten beuogtet werden söllen, vnnd also mit dem nechsten vattermagen, ob er nütz vnnd gut dartzu ist, vnnd ob er nit nütz vnnd gut dartzu were, mit einem andern gebornen fründ oder dem dartzu erkosen wirt, der nutz vnd gut dartzu sige, vnnd denn dem ein richter gepieten das zethun synem gut vnschädlich.\nZu dem achtenden, das dann darnach dem vorgenantenn vnnserm herren dem meister vnnd wellicher ie comenthür dess huses Bubicken ist, ob er ichzit zu clagenn hat von dess huses vnnd ordens wegen, vor mencklichem gericht werden sol.\nZu dem nünten, vnnd demnach einem gast, ob er dess begert, gericht werden.\nZu dem zechenden, das einem iecklichen hussman der dess eigen ist nach synem fürlegen vnnd dartzu er recht hat gericht werdenn soll.\nZu dem einlifften, das vnnser egenanter herre meister vnnd wellicher ie comenthür dess huses vorgenannt ist, witwenn vnnd weisen, vnnd sonnder da weissli sinnd, beholffenn vnnd berathen syn soll, by recht, glichen vnnd billichenn dingen blyben zu mögen.\nZu dem zwölfften, das ein iegklicher dess huses eigen man oder eigen frow wol zu einandern stossen mögen alles ir gut vnnd als dick sy wennd an gewonlichen gerichtsstetten vor dem stab mit siben mannen, da der mertheil dess huses eigen syn sol, vnnd da geben einem herren oder amptman dess vorgenanten huses fünff schilling vnnd vier Züricher pfenninng; vnnd ob sy hüt zusamen gestossen hetten, das sy morndess mit einandern theilen mögen, vnnd aber demnach wenn sy wellennt zesamen stofsen wie vorstat, vnnd ob nothürfftig were, inen ein herr oder amptmann dess vorgenanten huses by dem schoub richten sol, vnnd doch söllich zemen stossen disem übertrag noch synem begriffen vnnd innhalt inn alweg vnschädlich syn, vnd nit wyter gebrucht werden.\nZu dem drytzechenden, ob einer dess genanten huses eigen man oder eigen frow ir hanndtwerch nach oder suss on geferd wandlen würden, vnnd also vsser dem lannd kommen, hetten der oder die ligend oder varents gut, das im oder ir der nechst fründe besorgen sölte, biss der oder die wider zu lannd kemen, oder er wüsste wie es vmb inn oder sy stünde.\nZu dem viertzechenden, wenn einem man ein frow zu der heiligen e gegeben wirt, vnnd im also zu huss kompt, so sol dem man, ee sich dieselb frow vor im entgürt, lyb vnnd gut, es syge ligent oder varennt, verfallen syn, vnnd also, das der man das varent gut mag nutzen vnnd damit thun als synem eignen gut, vnnd das lignnt gut er biss zu ennd syner wyle vnnd läbtagen was nutzes dauon fallet nutzen mag, vnnd das ligent gut nach synem abgang fallen sol wie hienach gelüthert wirt vnnd geschriben stat.\nZu dem fünftzechenden, wenn ein man vor syner eelichen frowen von thodes wegen abgat, das denn die frow alles das gut das sy zu im bracht hat, vnnd ir morgengab, vnnd in synem varenden gut den dritten theil, ob sie den drittheil syner schuld betzalen, vnnd also dartzu stan will, nëmen mag, ob die söllich ir gut also da findet; vnnd das die frow nicht schuldig syn sol ir mans schulden ze betzalen, sy habe es dann iemand mit hannd vnnd mund varheissen zethunde.\nZu dem sechstzechenden, das ein morgengab, die ein man sinem wyb git, dess mans, die wyle er läpt, syn, vnd die nach synen thod an ir nechsten frünnd vnd erben fallen sol.\nZu dem sibentzechenden, wellicher eigen dess hussman ein elich wyb nimpt on alle geding, vnnd nach dess huses eigner lüthen recht, das dero gut, dess sig vil oder lützel, an eigen vnnd erb ligen vnnd geleit werden, vnnd das weder schwynen noch wachsen sol, es were dann da lybs nothurfft.\nZu dem achtzechenden, was ein frow guts zu irem man bringt vnnd der vor ir abgat von thodts wegen vnnd sy sich demnach von ir beider kinden, ob die da weren, vnnd ob die da nit sinnd, von iren erbtheilen scheiden, vnnd das ir haben will, das sy mit kündtschafft, lüthen oder briefen fürbringen sol, was oder wie vil dess guts sige, vnnd ir nach irem furbringen denn das ir, so sy also von ir kinden oder erbteilen welt oder müsste, vngefarlich geben vnnd vssgericht werden.\nZu dem nuntzechenden, wo ein kind wider vatter vnnd muter thete, das sy das mit fünff schillingen Züricher pfeningen vssrichten, vnd einem kind me ir guts dann dem andern geben mögen, doch nach dess obgenanten herren meisters vnnd eins comenthürs, vnd dess huses egenant eigner lüthen, die dartzu geben werden, erkanntnus.\nZu dem zwentzigisten, wenn ein frow elich inn ein huss kompt, vnnd von irem man vnnd dem hussgesinnd empfangen wirt an einen theil oder gemeind, souil denntzemal der personen inn demselben huss sinnd, vnd eines nach dem andern von thodes wegen abgat, das denn eines das ander vnnd derselben personen kinnd desselben einigen theil erbenn söllen. Ob aber ein frow an eines kinndts theil oder ein knab dessglychen empfangen wirt, das sy dann als glych durch den banck als vil der personen ist oder wirt, ein ieckliche glych vil, diewyl sy vngetheilt sinnd, erben söllen.\nZu dem ein vnd zwentzigisten, wenn ein eigen mann dess vorgenanten huses ein rechte fryin, oder regulerin, die als fryinen gehalten werdent, zu der heiligen ee nimpt vnnd das kunndtlich machet, das es also syge, mit lüthen brieffen oder guter kundtschafft, das denn ein herr vnd comenthür dess huses Bubicken vmb die vngenossami nit straffen sol, vnnd das ist darumb, das dere kind dem vatter mit der eigenschafft an das huss vorgenant nach hören werden.\nZu dem zwey vnd zwentzigosten, wenn dess huses Bubicken eigenlüth ein man oder wyb wybet oder mannet zu dess ordens lüthen, zu wellichen huss sy dann gehörennt, soll der vorgenant herre vnd wellicher ie comenthür zu Bubiken ist, darumb nicht straffenn.\nZü dem dry vnd zwentzigosten, wenn ouch ein frow die dess egenanten huses eigen ist inn der e ein kinnd gebirt, schickt die zu einem herren oder comenthür, da sol dere er geben lassen ein kopf wyn vnnd vier brot.\nZu dem vier vnd zwentzigosten, wo ouch dess genanten huses eigen lüthe sinnd gesessenn husshablich, wo das nůt vnnd nagel begriffen hat, das sol ligennt gut syn.\nZu dem fünf vnd zwentzigsten, das ouch dehein dess vorgenanten huses eigen lüthe den andern mit frömbden gerichten geistlichen oder weltlichen bekümbern noch fürnemen, vnnd sy von einandern recht nëmen söllen vor einem herren comenthür oder synem amptman, es sige vmb gelt schuld, zusprüch oder ander sachen, vnd was da zu recht gesprochen wirt, daby belyben vnnd das halten.\nZu dem sechs vnd zwentzigisten, vnnd ob dess genanten huses eigen lüthe deheiner dem andern gelten sol, vnnd im dess gichtig ist, vnnd im vmb die schuld pfannd gipt, das dieselben pfannd er verrechten sol nach dess egenanten huses gwonheit, das ist also, das er die pfand ligen lassen acht tag inn dem gericht, vnnd darnach an dem nechsten sonnentag sy verrechten ze Bubikenn vor der kilchen, oder ze Hinnwyl, vnnd an dem andern sonnentag die selben pfand verrüffen, vnnd ist sach, das iemant mer vff die pfannd büt, denn derselb schuldner gethan hat, so söllent im die volgen, vnnd das einer die verkoufften pfand morndess vor verlässner primgloggen wol lösen mag, vnd ob die alss nit gelösst werdent das dennenthin die pfand vergangen sigen. Vnnd ist aber sach, das einer einem verrechtete pfand gipt, das er die ze acht tagen vmb verkouffen mag, als ob sy weren verrechtet am rechten.\nVnnd ob einer mit den pfanden nit bezalt werden möcht, das er vmbhin gen, vnnd so dick pfand nemen vnnd dieselben zestund verkouffen möcht, als ob sy verrechtet werent, vnntz im gnug beschicht vmb costen vnnd schadenn, es were weibellon vnnd annder sachen, vnd ob einer varende pfannd nit hett, sol er ligende geben, ob er die hat, vnnd dieselben ligenden pfannd lassen ligen sechs wuchen vnd drig tag, vnnd das er darnach die pfannd verkouffen mag als die varenden wie obstat, vnnd gat ein weibel vsswendig den dörffern vmb pfannd, das denn syn lon zepfenden ein schilling sige, vnnd inn dorffern vier pfenning, ze verrechtend ein schilling von dem pfannd, zu verkouffen ein schilling, vnnd das söllichs alles vff die pfannd geschlagen werden sol.\nZu dem siben vnd zwentzigisten, ob ouch man frowen knaben oder döchtern einandern vmb die e ansprechen vnd fürnemen gen Costantz oder anderschwohin, dahin dann söllichs zuberechtigen gehört, vnnd die ansprechent person da die e nit behübe, das da dieselb ansprechent person einem herren vorgenant oder einem comenthür da zechen pfund Züricher pfenning an gnad ze buss geben. vnd dartzu dem wider theil den costen vnd schaden, den er söllichs fürnemens wegen genommen vnd empfangen hat, abtragen vnd geben söl.\nZu dem acht vnd zwentzigisten, das dess huses vorgenant eigen vnnd vogtlüthe dem herren vnd comenthür da die dienste wie von alterhar beschechen gethan sinnd, das sy die thun vnnd inenn damit gewärtig syn söllenn.\nZu dem nün vnd zwentzigisten, das ouch dess genanten huses eigen lüthe sich nicht entungnossen noch vngnossam machen söllen, vnnd ob sich einer oder mer mit wyben zenemen entvngnossametin, vnd als dick vnd von wem das beschicht, das der herr vorgenant oder ein comenthür vnnd amptman dess huses Bubicken die darumb nach gnaden straffen mögen. Vnnd wenn dieselben, die sich also enntungnossament, vnnd darumb gestrafft sinnd, von thodes thodes wegen abgond, das denn ein herr comenthür ald amptman dess vorgenanten huses von denselbenn alles ir varent gut, so sy nach thod lassennt, erben vnnd sy dartzu fallen mögen, vnnd ob dieselben eliche kinnd hinnder inen liessint, das denen ir verlassen ligent gut werden sol.\nZu dem dryssigosten, wenn ouch dess vorgenanten huses eigen lüth man oder frowen von thodes wegen abgend, das denn dem vorgenanten huss Bubiken von ie dem eltisten man ein houptfal vnnd syn kleid das best, als er ze kilchen vnnd ze merckt hat, werden sol, vnnd von einer frowen die ouch also abgat, vnnd so die eltist inn dem huss das best bett das ire, vnd vff dem sy gelegen ist, vnnd ir fästgewand das best als sy an den heilgen tagen ze kilchen gat, mit röcken, schürlatz, mantel thüchlin vnnd schurzen ouch gefolgen vnnd werden soll, es syge dann sach, das sy hett eine oder mer vnberathen döchtern, den solt nit mer genommen werden der hässfal oder lybfall, vnnd nicht das bett.\nZu dem ein vnd dryssigisten, das die kinnd ir vatter vnnd muter erben söllen, vnnd dero kindts kind, vnd ein bruder, ob da nit kint werent, einandern, die alle dess huses vorgenant eigen weren, vnd sölich erben bestan vnd blyben biss an das viert glid, vnnd denn an dem das erben also vssgen, vnnd wenn es also wyter über das viert glid kompt, das denn demnach das huss vorgenant dess huses eigen lüth so die absterbennt, inn irem verlassnen gut ligendem vnd varendem fallen vnnd erben mag, vnnd dem der fal vnnd lass zugehören sol.\nZu dem zwey vnd dryssigisten, das ein eigen man dess vorgenannten huses synem kinnd, das ouch dess huses eigenn were, geben möcht ein fiertheil zwey oder dry ald mer kernen inn einem gut, da er zwey oder drü stüch nem.\nZu dem dry vnd dryssigosten, als denn höff vnd stuck von dem huss Bubicken verkoufft, vnnd die desselben huses eignen lüthen worden sinnd, ob da die egenanten eignen lüth derselben höfen vnnd stucken eines oder mer wider verkouffen welten, das sy denn die oder das dess ersten einem herrenn comenthür vnnd dem egenannten huss feil bieten, vnd vor mencklichem zuckouffen geben söllenn. Ob aber die das vnd die nit kouffen weltenn, das sy denn demnach vnder einandern die eignen gotzhuss lüth feil bieten vnd kouffen mögen.\nZü dem vier vnd dryssigosten, wer vnnder dess vorgenanten huses eignen lüthen gut verkouffen will oder muss, das der das dess ersten den getheilten feil bieten sol, vnnd demnach den genossen, das ist dess huses eignen lüthen, vnd darnach dem herren oder comenthür dess egenanten huses, vnnd wellent die nit kouffen, das er denn das inn die wytreiti schlachen vnnd da verkouffen mag.\nZu dem fünf vnd dryssigisten, das von den ligenden gütern so vss den grichten verkoufft, vnnd darus getzogenn werdent, was das trifft vnd sich gepürt, dem huss Bubicken für den abtzug der dritt pfenning geben werden, vnnd doch dar inn gnad syn sol.\nZu dem sechs vnd dryssigosten, wenn ouch ein herr comenthür, oder schaffner dess huses Bubicken synen botten vssendet zepfenden, es sige vmb zinns zechenden bussen oder von ander sachen wegen, das er die pfannd tragenn tryben oder füren zu dess huses egenant handen lässen mag, on mencklichs sumen vnnd irren.\nZü dem siben vnnd dryssigosten, wenn ouch ein herr comenthür, oder schaffner dess vorgenanten huses ald amptlüth einen fachen lassen wellen, er sige dess huses eigen oder vogtman, ald suss inn dess huses gerichten gesessen, das denn ein jegcklicher, er sige eigen oder vogtman ald suss einer der geschworen hat, helffen sol den byfangen, vnnd gefangen füren an die ennd im das bescheiden vnd nothürfftig were, vnd er also dartzu thun, es sige syn schwager oder sonst fründ vngefarlich.\nVnd zu dem acht vnd dryssigosten, das beid vorgenant parthigen vnd theile vmb obgerürt ir irrungenn vnnd zweyungen, wie vor von einem an das ander geschriben stat, also gericht, betragen vnd geeint syn vnd sy beidersyt vnd alle ir ewig nachkomen daby ietz vnnd künfftencklich belyben, vnnd dem gestrack vnd on alle intrag fürwort vnd widerrede nachgen vnd gnug thun söllen vnd wellen, als das der vorgenant vnser gnediger herr der meister vor vnns zugesagt gloplich hat vnnd von der vorgenanten eignen lüthen wegen vnnd inn iro aller namen das also zu volfürent vnnd zehaltend vor vnns Rudolff Güller von Wanngen, Hanns Gül von Hegnow, Fridli Wäber von Oberdunrathen, Bertschi Kyburger von Rapperschwyl vnnd Claus Maag von Hinnwyl als ir aller anwelt inn disen geschefften für sich vnnd sy das by guten thrüwen zu halten gelopt vnd versprochen hand.\nVnd wann alles das so dauor geschriben stat von vns obgenanten drigen also abgredt vnnd beschlossen ist mit beider parthigen vnd theilen verhengnüsse willen vnnd wüssenn, so haben wir dess zu gutem ewigem vrkhund vnd iemer werenden gotzüchnüsse von ir begerens wegen vnnser iegcklicher syn insigel gehenckt an diser briefen zwen glich.\nWir obgenanter graf Rudolff von Werdenberg meister sannt Johanns ordens, vnnd wir die nechstbenempten fünff bekennent vnd verjechent alles dess so dauor geschriben stat, das es also beschechen vnd volfürt ist. Vnnd dess zu vestem vrkhunnd vnnd warer getzücknus so haben wir ietz genannter meister von dess huses Bubicken wegen, als das dire zyte, als einem herren da, inn vnsern hannden stat, vnser insigel zu der obgenanten driger insigel offenlich henckenn lassen an diser briefen zwen glych. So habent wir die vorgenanten fünff erpätten die obgenanten vnnser gnedig herren von Zürich, das die für vnss dess genanten huss Bubicken eigen lüthe ir statt secret insigel hannd lassenn hencken an diser briefen zwen glych, vnnd doch inen vnd iren nachkommen inn alweg vnschedlich vnnd vnuergriffennlich von ir statt vnnd herligckeiten wegen. Vnnd ist das beschechen zu Zürich, nach sannt Felix vnnd sant Regulen der hochwürdigen martren tag, vnnd dess jares da getzalt ward von der gepurt vnnsers herren Christi viertzechenhunndert achtzig vnnd drü jar.\nErlütherüng des nün vnnd zwentzigisten artickels betreffend die vngnossame.\nWir der bürgermeister vnnd rath der statt Zürich thunnd khunnd offenlich mit disem brief. Als vor ettlichen tagen der hochwürdig wolgeporen herr, herr Rudolff graf von Werdenberg meister sannt Johanns ordenns inn tütschen landen vnnd comenthür dess huses Bubickon von desselben huses wegen an einem, vnnd die eignen lüth, so an dasselb huss Bubicken gehören vnd dienen am andern theil, vmb ir spenn vnd zwytrecht durch ettlich vnnser räth dartzü geordnet gütlich vnnd inn der frünndtschafft nach besag dess versigelten übertrags, daran diss vnnser lütherung gehefft ist, bericht vnd vereint worden vnnd aber ietz inn irrung vnnd vnglyche verstentnus ains artickels halb dar inn begriffen komen sinnd, derselb artickel von wort ze wort also wyset. Zu dem nün vnnd zwentzigisten, das ouch des genanten huses eigen lüthe sich nit entungnossen noch vngnossam machenn söllen, vnnd ob sich einer oder mer mit wyben zunemen entungnossameten, als dick vnnd von wem das beschicht, das der herr vorgenannt oder syn comenthür vnd amptman dess huses Bubicken die darvmb nach gnaden straffen mögen, vnnd wenn dieselben die sich also entungnossament vnnd darvmb gestrafft sinnd von todes wegen abgend, das dann ein herr comenthür ald amptman dess vorgenanten huses von denselben alles ir varennt gut so sy nach thod lassen, erben vnnd sy dartzü valen mögen. Unnd ob dieselben eelich kinnd hinnder inen liessenn das denen ir verlassen ligent gut werden soll. Sölichen ietzgemelten artickel die vorberürten eignen lüthe meinten zu verston, das der zu letst an synem end dess lasses halb die meinung haben sölte. Wenn ein herr dess huses Bubicken oder syn amptman von einem eignen, der sich als obstat mit der vngnossame verhandelt hette, den lass der varenden hab nach synem abgangnem anwelte, ob dann derselb iemans ichtzit schuldig were das dann söllichs voruss von söllichem varenden gůt vfs gericht vnd betzalt werden, vnd ob darüber ichtzit mer vorhanden blibe, das sölte für den laass genommen werden. Darwider der obgenannt herr der meister vermeint, das im vnnd synen nachkomen innhabern dess huses Bubiken oder iren amptlüten inn söllichem fug das varent gut gantz überal vor allen schuldnern vnnd an abganng mindrung oder betzalung einicher schulden werden vnd blyben sölle. Vnnd als wir beid theil hierumb gnůgsamlich verhördt vnnd sy söllichs beider syt zu vnser lüthrung gesetzt vnnd wir daruf den übertrag ouch vnser räth vormals daby gewesen vernomen; so haben wir erlüthert vnnd gesprochen, das der obbestimpt artickel also verstannden vnnd von disshin gehalten werden sol, das vss dem varenden gut dess, so sich mit der vngnossame verhandelt hat, nach synem abgang voruss all schulden die sich wie recht ist erfinnden vssgericht vnnd betzalt werden, vnnd das überig ob ichts me varendts gut vorhandenn ist, einem herren des huses Bubicken oder synem amptman für den lass als vorstat gelangen vnd werdenn sölle. Vnnd söllich vnnser lüthrung dem übertrag inn anderweg vnschädlich syn. Dess zu vrkhunnd haben wir diss vnnser lüthrung an den gemelten übertrag hefften vnnd mit vnnser statt angehencktem secret insigel beuestnen lassen. geben vnnd beschechenn vff mentag nach sannt Michels tag, von der gepurt Christi vnnsers lieben herren getzelt viertzechenhundert achtzig vnd fünff jare.",
        "verweis_mehrere_weistuemer": [ "" ]
    },
    {
        "id": "weistum_schweiz_0018",
        "titel": "Öfnung von Bertschikon",
        "edition": {
            "stelle": "Grimm Bd. 1, S. 71–73",
            "notizen": ""
        },
        "original_link": "",
        "ort": "Bertschikon",
        "koordinaten": {
            "lat": 47.527218,
            "lng": 8.813889
        },
        "zeit": "1619",
        "typ": "",
        "schreiberinfo": "Hans Egli, Untervogt in Grüningen",
        "region": "Zürich",
        "text": "Ich Hanss Egli diser zeith vndervogt inn der herrschafft Grueningen thun kundt vnd bekänn offenbahr vor mängklichen mit diserem brieff, dass alss ich auff heut nachgeschriben dato, an statt vnd im namen der gesträngen, edlen, ehrenvesten, frommen, fürsichtigen, fürnämen vnd wysen herrn burgermeisters vnd raths der statt Zürich, auch auss sonderem befelch vnd inn eignem bywäsen dess ehrenvesten, fürnëmmen vnd wysen herrn Hanss Caspar Heideggers, ihres lieben burgers vnd vogts der genanten herrschafft, aller myner gnädigen vnd günstigen lieben herren zu Bintzikon an einem verkündten dingstatt gricht, offentlich zu gricht geseessen bin, allda fur mich vnd gmeine dingstatt leuth zu offnem, verbannem gricht kommen seind die ehrbaren vnd bescheidnen mit nammen Heinrich Bebi, der weibel zu Bertschickon, Herrmann Meyer vnd Jos Streler, beid dorffmeyer, inn nammen vnd alss vollmächtige anwält einer gantzen ehrsammen gemeind daselbst zu Bertschickon, vnd liessend durch ihren erlaupten fürspreechen eroffnen, wie dass sy die gedacht gemeind zu vermydung aller künftigen spänen vnd yntrags, auch von guter nachbaurschafft, frid vnd einigkeitt wägen, inn willens kom- men, die offnung ihres weidgangs vnd gerächtikeitt halber, wie es von alten zeyten har bis an yetzo gebraucht worden, abermals vor diserm gricht vnd gmeinen dingstattleuthen fürzebringen vnd anzezeigen, inmassen dan sölliches hievor auch, durch wyland Heini Streler von Bertschicken seelligen, vnd andere ehrliche leuth vor ihm vilmahlen beschähen vnd dergestalt eröffnet worden, guter hoffnung, es solte ihnen abermahls niemand darwyder syn, sonder sy dessen wie zuvor, gut fug vnd rächt haben. Vff sölliches ward einhellig erkënnt, sitmahlen sömlich ihr der gmeind Bertschickon begähren nützid vnzimlichs, auch ein alter brauch seige, dass sy dann sölliche offnung abermahlen wol thun, vnd die wir von alterhar erscheinen vnd fürbringen lassen mögind. Hierauff gedachter Herrman Meyer dieselbig gethon inn wyss vnd maass, wie hernach von einem zum anderon beschriben.\nDess ersten seige der anfang auff der Aathal gass, da dannen zum linggen brunnen bim Robancks, volgentz zu der senngeln zum schwartzen bächli, vom selbigen an den neuw bruch, bis zum serlenzuhn, demselben zuhn nach nider, an die vorlucketen im graben, dem graben nach abhin vnzit an fröschen graben, dem fröschen graben nach aufhin an ein ehrlen stockh bim hardholtz, da dannen durch das hardholtz inn dass Attenbergholtz, an ein stein, so sich der fuchsholtzstein nämpt; vom selben über den Aarein an ein acher, genant Teuffelsrütti, volgentz inn ein strass, so man steinen creutz nempt, da die weg zusamen stolsend, von dem steinen creutz an dass verich thürli, da dannen abhin an den vor acher, zu einer haselstud, wyter danacher an dass lindenbüel thürrli, fürterhin der strass nach an den furtbach, volgentz aber der strass nach auffhin an den räbacher, demnach über die Sultzbacher zelg an den seewadel, da dannen auff den Hüsenberg, volgentz danacher auff obgedachte Aathalgass, da der anfang beschächen ist. Vff sömliches obgenannte anwält wyter fürbringen lassen, so yemandts hier zugägen were, der sich söllicher ihrer offnung zubeschweren, der sölle dasselbig anzeigen. Alss nun niemandts kein ynred gethan, noch darwider gewäsen, ward demnach auff ihr der anwälten gethanen bschluss vnd rächtsatz, mit einhelliger vrtheil zu rächt erkennth vnd gsprochen, dass die gedachte gmeind Bertschickon, hinfürther zu künfftigen ymmer wärenden zeithen by söllicher ihrer offnung, dess weidgangs vnd alten gerächtikeite halben, wie bishar vnd von alten zeithen nacher sölle wyter geschirmt vnd gehandhabet werden, ohne yedermänckliches yntrag vnd widerred, alles vngefahrlich. Dessen habend sy auch zu gutter beständikeitt im nammen der gmeind eines brieffs begärth, der ihnen zugäben erkent worden. Fehrners habend sy auch zu einem bericht inn diseren brieff vermälden lassen, dass wir die gmeind Gossau geoffnet, es gange ihrem weidgang von hagenbuch stock nacher dem hardholtz nach vmbhin, bis an die säumergass, vnd da dannen gen Bertschickon auff die schmidtenbrugg, dass sömliches in ihr der gmeind Bertschickon offnung ligt, vnd zur stroffelweid alss gemeinem weidgang gehört, da dan die Gossauer, so es braach, zu ihnen fahren mögind, in ihren theil in obgedacht hardholtz, dargägen habind die von Gossauw sy die von Bertschickon auch allwäg zur stroffelweid zu ihnen fahren lassen in ihren theil, so sy an gemeldthem hardholtz, wie auch in Attenbërg vnd die zelg, so auch also genemt, vnd darumb hin, auch vnderzwüschend ligt, wie dann söllichs bis auff die zeith auch vor alter nacher also gägen einanderen gebraucht, vnd dergstalt erkaufft, ererbt, genutzt vnd braucht worden, vnd ihnen nie kein yntrag daran beschëchen, auch die gmeind Gossauw ihnen denen zu Bertschicken in ihrer offnung nie nützidt zeminderen noch zemehren gehebt. Vnd harauff zu wahrem vestem vrkundt aller obgeschribner dingen, so habt auff myn dess richters pitt, so ich im nammen vnd auss erkantnuss dess gerichts gethan, obgedachter herr vogt Heidegger syn eigen gwohnlich ynsigel offentlich an diseren brieff gehenckt, doch wol gemëlten vnnseren gnädigen herren an allen ihren freiheiten, herrlich vnd gerächtikaiten, in allwäg vnvergriffen, dessglychen ihme herren vogte, wie auch dem gricht, vnd gmeinen dingstatt leuthen, auch vnnser aller erben ohne schaden. Gäben montags den 5ten heumonats 1619.",
        "verweis_mehrere_weistuemer": [ "" ]
    },
    {
        "id": "weistum_schweiz_0019",
        "titel": "Öfnung von Örlikon",
        "edition": {
            "stelle": "Grimm Bd. 1, S. 73–74",
            "notizen": ""
        },
        "original_link": "",
        "ort": "Oerlikon",
        "koordinaten": {
            "lat": 47.410281,
            "lng": 8.544459
        },
        "zeit": "k.A.",
        "typ": "",
        "schreiberinfo": "",
        "region": "Zürich",
        "text": "Dis sint des houes recht ze Orlinkon. des ersten ist des houes recht, das ein meyer für ein vogt beide ze meyen vnd ze herbst ze gericht gan sol, vnd durch das jar niemme, ein meyer hab danne verschuldet etwas von tüb oder von fressin, darvmb er angesprochen vnd beclegt wirt, so mag er sich vor einem vogte wol versprechen vnd verstan. Aber vmb geltschulde noch vmb ander sache ist er nicht gebunden, wan vor eines gotzhus amptmanne.\nEin vogt hat ǒch das recht, das man im vs dem dorf ze Orlinkon, von zehen schůppossen jerlich ze sant Martins tult iij müt kernen vnd iij müt habern geben sol, vnd darzu von ieclicher fürstat âne den meyerhof ein vasnachthun, vnd dar über hat ein vogt eim meyer C hün, nicht fürbas, ze gebenne, danne als vorgeschriben stat. Wer ǒch ze Orlinkon in dem dorf gesessen ist, mit husrǒk, âne allein den meyer vnd den huber, der hub hat, du gen Swabendingen gehöret, der sol vor eim vogte ze recht stan. Es ist ǒch ein hub gelegen an dem Restelberg, da der höizehende ze Örlinkon in gehöret. da ist des houes vnd des dorfs recht, wenne man da höwen wil, so sol der so danne die selben hube hat, dar gan vngeuarlich uf die wisen, vnd sol denselben hözehenden ze samen tragen, vnd sol mit dem vihe da mit er die hube bûwet dar varn vnd das vihe entwetten, vnd verhüten, das ieman kein schade von dem selben vihe geschehe, vntz das er wider ge, âne geverde, darnach sol er das vich wider in wetten vnnd dannan varn, vnd sol da mit menlich von im fürbas vmbekümbert bliben. Wer ǒch vsswendig dem dorf zu Orlikon gessessen ist, vnd doch ackker vnnd wisen in den bennen hat, ist das dem von dekeinem, so in dem dorf gesessen ist, in sinen akkern oder in wisen von vnserm vihe kein schade geschicht, vindet der kein vihe vf dem sinen, der sol es füren zu dem nechsten hus in dem dorf, vnnd sol ǒch in dem das selbe vihe behalten, vntz das im aller der schade so im danne geschehen ist abgeleit wirt ane geverde, vnd wer im danne das selbe hǒbt nicht behalten wil, ê das es ze dem dritten huse gefuret wirt, der dryer sol es ieclicher eim vogt bessern mit drin pfunden, vnd wenne er daz vich also von huse ze huse gefuret, vber daz im das nieman behalten wil, dannan hin mag er daz selb hǒbt selber mit im furen vnd behalten vntz daz im schade abgeleit wirt als vorgeseit ist. Wer aber, das er daz selb hǒpbt für sich mit im dannan fůrte, vnd es nicht an die gebursami vorderte ze behaltenne als vorgeschriben stat, das sol er ǒch danne eim vogt bessern mit drin pfunden als ǒch die gebursami, vnd sol ǒch danne ein vogt die selben bůss vf dem sinen heften in dem gericht als er sin von im wolle sicher sin. Es suln ǒch die burger von Zurich, noch nieman ir vich nicht fürbaz triben noch ze weide füren danne an Swentz bivang. Ovch hant der meyerhof vnd das dorf das recht, daz si alle ir einung von êvaden, von friden vnd von graben selber vnder in vfsetzen, vnd innemen suln, also mit namen das ein vogt da vmb nicht ze schaffenne haben sol. Wer aber, daz sich von vnser gebursami dekein wêren wolte, die selben einung ze gebenne, daz sol vns ein vogt helfen ingewinnen vnd sol ǒch daz danne mit vns ûzêren vnd nicht zerteillen noch mit im furen. Man sol ǒch die feissen wisen ierlich ze mittem abrelle bannen, vnd die magern wisen ierlich an dem meyen abende. Es ist ǒch des houes recht, das nieman meigen sol, ê daz sin du gebursami gemeinlich ze râte wirt, daz man meigen sol, vnd danne sol ein meyer eim propst künden durch daz daz gotzhûs eins tages vor menlichem gemeget habe. Wer aber, daz ieman darvber vormals vf brêche, ê das sin du gebursami gemeinlich ze rate wurde, der sol es eim vogt bessern. Wer ǒch, das vns ieman an dez selben vnssers houes vnd dorfes recht bekrenken wolte, es wêre danne husgenosse oder vslender, so verre daz wir das mit zwein vnser hûsgenossen mit geswornen eiden behaben soln, vnd vns dar vber nieman fürbas bewîsen sol. Man sol ǒch sunderlich wissen, daz nieman kein hoei sol furen wan uber mines herren wisen disent dem Loetschembach in dien embdwisen, vnd haben ǒch alle disn vorgeschriben recht also herbracht.\nWenn ǒch daz zit kumt, daz man die wisen wëssern sol, so sol der meyer daz wasser des ersten dry tag vnd dry nächt habn vff des hoffs wisen vnd sol darnach die gebursami ǒch dry tag vnd dry nächt habn alles än geuerd, daz der meyer daz wasser so sol nutzen, als vil als du gebursami än geuerd.",
        "verweis_mehrere_weistuemer": [ "" ]
    },
    {
        "id": "weistum_schweiz_0020",
        "titel": "Öfnung von Neftenbach",
        "edition": {
            "stelle": "Grimm Bd. 1, S. 74–79",
            "notizen": ""
        },
        "original_link": "",
        "ort": "Neftenbach",
        "koordinaten": {
            "lat": 47.528611,
            "lng": 8.668328
        },
        "zeit": "k.A.",
        "typ": "",
        "schreiberinfo": "",
        "region": "Zürich",
        "text": "Alles das da ist in dem zitt endet sich mit dem zitt. In dem zitt ist der mentsch nit ewig, vnd darvmb werdent vil rechtt vnd gutter gewonheit dick vndergedenckt in stetten vnd vff dem lande, so der nieman gedencken mag vnd ander lütte des ermanet. Semlichs ze verkomen, sye kund vnd ze wissen, das allen den die yetz inleben sint iungen vnd alten, vnd ouch den die noch hienach geboren söllent werden ewenklich, das dis nachgeschriben recht gesatzt gewonheit, fryheit, herkomen vnd ehaffty gehörent zu dem dorff Nefftenbach, vnd die sol man auch im jar zwürent offnen vnd erzellen zeherbst vnd ze meyen. 1. Item zwing vnd penn gand von sant Pirminyen brunnen gen den Wartberg vff vntz an die hub ob dem Schleiffenthal. Item von der hüb hinuber gen Kala an den niedren hoffe vnd da dannen vntz an den Rainsperg. Item von dem Rainsperg gen Asch an den Schmuckbüchel, item von dem Schmuckbüchel vntz an den Riettbach vnder der eich by dem vallentor. Item von der eich vntz an den Hallenbüchel, item von dem Hallenbüchel vntz an den Tagkenberg vnd von dem Tagkenberg vntz an die Rottenflu, von der Rottenflu vntz an den Waldenrein vnd von dem Waldenrein vntz an den alten brunnen, von dem alten brunnen vntz an die mullystatt by dem rotten böm. 2. Item vnd wer in dem kreiss sitzet, der sol den herren vnd vögten denen die kleinen gerichtte zu Nefftenbach zu gehörent dienen, es sye eigen man oder hindersäss, als sitt vnd gewonlich vnd von alter her komen ist. 3. Item wer in miner herren vnd vögten gerichtten dem andren vff sin lehen stellet vnd das kuntlich wirtt, der ist ein buss veruallen, namlich fünff pfund pfening än alle gnade, vnd sol darzu den selben wider in setzen in nutzlich gewer. 4. Item wer in der genanten herren vnd vögten gerichtten sitzet vnd von sinem libe ir eigen ist, der sol in die reben gan, zwen tagwen tun, vnd geben ein vassnachthun, vnd wa man sin bedurff zu tagen oder zu den eren, da sol er hin gan än widerrede, doch das er zenacht wider daheim sye alles vngeuarlich. 5. Item wer in der genanten herren vnd vögten gerichtten sitzet vnd von sinem libe nit ir eigen ist, der sol in die reben gän, ein tagwän tun, vnd geben ein vassnachthun, vnd wa man sin bedarff zu tagen oder zü der eren, da sol er hin gän än widerrede, doch das er zenacht wider daheim sye vngeuarlich. 6. Item es sol ouch iegklicher hoffe den obgenanten herren vnd vögten alle jare geben ein karren mist, der fünff stuck mag gelten vnd welher mit einem zug buwet, der sol zwen karren mist geben in die reben, vnd sol ouch iegklicher ein fartt tun mit win oder stecken nach sinen statten. 7. Item wa vnder der genanten herren vnd vögten lütten der eltest in dem huse abgät von todes wegen, da sol man das best hopt nemen ze uall, vnd ein vndervogt das gewand, als er ze kilchen vnd ze heingartten gangen ist. 8. Item die lüt die in die stür gehörent vnd der herren eigen sind söllent alle jare ze stür geben iiij ℔ vnd der kilcher X β, trifft sich an der sum vier pfund haller. 9. Item wa geschwustergitt mit einandern teilent vnd iegklichs sin eigen brott ysset, welicher da abgätt, der gitt ein uall als obstät, vnd hät damit den herren gedienet, vnd wa ein frow abgät, hät die yena ein vnberatten tochter, die erbt das bett, hät sy aber kein vnberattne tochter, so erpt der herr das bett, vnd hät die frow einen man, so sol er das bett nutzen alle die wile er sich nit endert mit einem andern wipe. ob die frow vor im abgieng vnd nach sinem tode, so nimpt der herr das bett. 10. Item dis sind die gericht vnd rechttung des dorffs vnd der gebursamy zu Nefftenbach, als sy das von alter her gebracht vnd gehept hand vnd sol man die rechttung zwürent im jar offnen vnd erzellen ze herbst vnd ze meyen. 11. Item wenn ein vogt zu Nefftenbach vff das erst herbstgericht zu gericht sitzet, so sol er des ersten fragen, was recht sye? denn söllent die husgenossen erteilen vmb einen weibel, vnd söllent den kiessen vnd nemen, vnd mit der meren hande wellen. Täte aber ein weibel das er nit tun sölt, zu welicher zitt das were, so möchte man in endren wenn man wölte, vnd das mere wurde. Welicher ouch hie weibel wirtt der sol des ersten sweren dem herren sine recht zu behalten vnd der gepursamy ir holtz vnd velde zebehütten als vntzher sitt vnd gewonlich ist. 12. Ouch sol ein weibel einem vogt sagen vnd fürbringen was er sicht vnd gehörtt das büsswirdig ist by sinem eyde, vnd sol ouch damit bewist sin; aber vmb das er hörtt sagen, das sol er bringen an sin obren, vnd sol nit fürbass gezug sin, denn als ein andrer, der es ouch gehört hät. 13. Was ouch einem herren zügehörtt ald denen von Nefftenbach das sol ein weibel gebietten vnd vssrichten wenn im das empholhen wirtt. 14. Item wenn der vogt gericht wil han zu meyen vnd zu herbst, so sol im der weibel gehorsam sin vnd sol im der vogt zu iegklichem gericht den ymbis gen. 15. Item man sol dem weibel sin lon geben als das von alter herkommen ist. 16. Item wenn man zu Nefftenbach richten wil ze meyen vnd ze herbst, das sol man achttag vor hin verkünden vnd richtten ze tagzitt, vnd zu dem gericht dristend lütten nach einandren, doch das zwüschent iegklichem zeichen als lang vngelüttet belib, das sich einer vsser sinen güttern gefügen muge vnd zu dem gericht komen da zu Nefftenbach, kompt er nit zu dem gericht e der vogt gesessen ist, so ist er ze büss veruallen dem vogt, ob er darum eruordret wirtt, dry schilling ₰. 17. Welher ouch zu Nefftenbach siben schuch lang oder breit buwet der sol zu den jar gerichten gehorsam sin. 18. Es ist ouch vnsers dorffs recht vnd fryheitt, wer zu vns züchet vnd by vns hushablich sitzet, der sol wunn vnd weide mit vns haben vnd niessen, vnd mit vns dienen als das von alter herkomen ist. 19. Es mag ouch ein iegklicher von vns ziechen, wenn er wil, von richtum oder von armutt wegen, von dem herren vnd mengklichem vnbekümbert; soll er aber dem herren bussen oder andren lutten gelten, die möchtind inn hefften vnd verbietten vntz das er inen gnüg tätte, denn möchte er aber ziechen wahin er wölte von vns vnbekümbert. 20. Item der fronhoffe wer den buwet, sol ein wocherrind haben, das der gebursamy nutzlich vnd im erlich sye; hett er das nit, wenn er darumb berüfft wurde, so sölte er darnach in den nechsten achttagen ein nutzes darstellen, als dick er darumb berüfft wurde, ynd wenn er das überseche, so sölte er das büssen mit dry schilling pfening als dick das zu schulden keme. 21. Wer die widem ye innhät, der sol der gebursamy ein wucherswin haben, als dauor geschriben stätt vmb das rind, dasselb rind vnd das schwin hand die fryheitt, wa sy einer vindet vff dem sinen oder an sinem schaden, der sol den gern in sin hande nemen, vnd sol es damit vss dem sinen triben bescheidenlich, vnd sol denn einen andren ouch lassen weren, vnd sol es nieman übel slachen. 22. Vnd welher den kelnhoff innhät, der sol ein wider haben, ob man sin nottürfftig ist, vnd sol glicher wise gehalten werden als das rind vnd das swin, so obstät. 23. Es sol ouch welher die taffern zü Nefftenbach inn hät, der sol allwegen veilen win vnd brott han, vnd sol menglichem win geben vff pfening oder vff pfand, vnd mag ouch iegklicherley pfand nemen, än bluttige vnd nasse pfand, die sol er nit nemen; wölte er aber deheinest nit pfand nemen, so mag der, des die pfand sind, die pfand dem wirtt vff das vass legen, die des dritteil besser sind, denn der win costet, vnd mag selber win nemen. 24. Es mag ouch ein iegklicher wirtt die pfand, so im also versetzt werdent, wenn dasselb vass, daby im denn die pfand versetzt sind, vsskompt, vertreiben vnd verkoffen nach des dorffs recht; vnd wenn der wirtt nit brott hät ald einen botten vnderwegen vmb brott, so ist er zebuss veruallen dry schilling haller, als dick das ze schulden kompt, vnd sol den win bescheidenlich geben; wa er aber das nit tätte, so sond die dorffmeyer mit im rechnen was inn der win costet, vnd sond im vff ye die mäss ze gewin geben zwen haller. 25. Welhem ouch win an gelt wirtt trüb vor der rennen, vnd was win im wachset, den er selber gebuwen hät, der mag inn schenken vnd dauon nit ze taffern geben, were aber das deheiner win koffte vnd den zu Nefftenbach schankte, der sol in die taffern geben von yedem som acht haller, vnd sol nieman nützit geben denn win vnd brott, vnd das brott niena nemen denn von dem wirtt; hette er aber nit brott, so sol man die büss nemen so abstät. 26. Item wer ouch zu Nefftenbach vmb eigen oder vmb erbgütter clagen wil, der sol es tun ze meyen vnd zu herbst vff dem ersten gericht. 27. Item welicher ouch ein güt besitzet, da der ansprecher in landes ist drü jare, den sol ein gewer daby hanthaben vnd schirmen. Ist ouch der ansprecher vsswendig landes gewesen nün jare, so sol inn aber ein gewer daby schirmen. 28. Item wer ouch vmb varend güt wil clagen ze Nefftenbach, tüt er das nit in jares frist der in landes ist gewesen, so sol inn ouch ein gewer dann schirmen, vnd vsswendig landes drü jare. 29. Welhem ouch zu Nefftenbach schad beschech, das sol er den dorfmeyern fürbringen, die sond es schetzen oder aber ander darzu schiken, die es schetzint, vnd wie sy den schaden schetzent daby sol es beliben. 30. Es söllent ouch alle efaden beslossen werden, wenn die dorffmeyer das gebietend, vnd welher das überseche, den sol man büssen vmb dry schilling pfenning; ob er das nit hielt, so sol man inn pfenden vnd im es bietten an sechs schilling vnd aber pfenden vnd bietten vnd pfenden als vil vnd dick, vntzit das er gehorsam wirtt. 31. Ouch söllent alle hoffstetten vnd büntten der andern frid geben, es sye winter oder sumer zu allen zitten, vnd das mögent sy ouch gebietten, vnd wie sy es gebiettend da gehörtt die büss dem vogt. 32. Welher ouch sin hoffstatt besunder bezünen wil, der sol ab einer march vff die andern zünen. 33. Es mögent ouch die von Nefftenbach ein einung setzen vff die stroffelweide, es sye über holtz oder in velde, als denn ye der merenteil über ein kompt, vnd was der merteil dar inne tätt, das sol der minderteil volgen, vnd wer denn den einung verschult, da sol die büss ein dritteil dem vogt werden, vnd der gebursamy die zwen teil, vnd wenn die gebursamy ein vogt darumb anrüfft das er inen die büss ingewinne, so sol er inen ir zwen teil des ersten ingewinnen, vnd mag darnach sin dritteil ouch süchen vnd ingewinnen. 34. Wer ouch das die gebursamy dehainest berüfft vmb ein infang vff der brach, was denn der merteil ye über ein kompt, das sol der minder teil ouch volgen, vnd söllent ouch die züne vmb den infang also stän, das yederman das sin vsswendig geeren mogte. 35. Es sol ouch iegklicher dem andern rechtz gehorsam sin vnd recht halten, vnd sol nieman dem andern fürbass nützit verbietten, er habe es denn mit recht erlanget. 36. Ouch sol man iegklichem gast richtten von tag ze tag, vnd by einem schob, ob es notturfftig were, vnd vmb vergichte schulde sol man im vnverzogenlich pfand geben. Es sol vnd mag ouch kein gast den andern nit verbietten. Were aber, das zwen irs eignen willen einandren zem rechtten wöltend stän, den sol man richtten 37. Wer ouch den andren verbietten wölte vnd den düchte, das es notturftig were, mag er den weibel oder den vogt nit han, so mag er den nechsten nachgeburen nemen vnd das gebott tun von tag ze tag, vntz das er einen weibel oder einen vogt gehaben mag. 38. Es sol ouch des vogtz gebott weren ein jar, des weibels achttag, vnd der husgenossen von einem tag an den andern. 39. Item man sol ouch gesten richten vmb erb vnd vmb eigen vor den husgenossen vnd darnach den husgenossen vmb ligende gütter. Vnd was den hochen gerichten gehörtt, sol man den hochen gerichten wisen, vnd aber den gesten vmb varend güt des ersten vnd darnach aber den husgenossen einem nach dem andern vntz das inen allen gericht wirtt, vnd by einem schob richten, ob es notturfftig were. 40. Were ouch, das yeman mit dem andern stössig wurde, der gütter zu Nefftenbach hette, es were vmb vndergeng, vmb wasserrünsse, vmb steg vnd wege oder vmb marchen, so söllent beid theile komen für die dorfmeyer der selben stösse, vnd die söllent denn darzu gän vnd sy entscheiden, als sy ir eyde vnd ere wiset, niemant zelieb noch zeleide, wöltend sich aber die dorffmeyer nit darzu fügen, so sol es inen ein vogt gebietten. 41. Item was vrteilen zu Nefftenbach stössig werdent, das sol man ziechen für die oberhand, ob er zwen hät, die im der vrteil geuolget hand. 42. Item die lehen so die herren vnd vögte zu Nefftenbach ze lihen hand, die söllent sy lihen knaben vnd tochtran glich, ob das an sy begertt vnd geuordret wirtt. 43. Item wer vnder den obgenanten herren vnd vögten sitzet, er sye eigen man oder hindersäss, wirtt im ein knab, so sol man im zwen karren holtz geben, wirtt im ein tochter, so sol man im ein karren holtz geben. 44. Item wer der ist, der zu Nefftenbach husen wil, der mag ein hoffstatt vordren die im gefalt, vnd wölt der so die hoffstatt hät im die nit lihen, als billich were, so sond die dorffmeyer die schetzen nach billicheit, vnd wölte der, so die hoffstatt hät, meinen die selbs ze behusent, so sol er vertrösten, das in jares friste annachen zetunde. 45. Item wer der ist der zu Nefftenbach husen wil, dem sol man geben holtz zu einer vffrichty, vnd vier gerraffen, vnd nit füro. 46. Vnd wer der ist, der zu Nefftenbach gesessen ist, der sol vnd mag bruchholtz in der von Nefftenbach gemein merck howen, einer als der ander, vnd wunn vnd weide niessen, als das von alter herkomen ist.",
        "verweis_mehrere_weistuemer": [ "" ]
    },
    {
        "id": "weistum_schweiz_0021",
        "titel": "Öfnung von Breiti",
        "edition": {
            "stelle": "Grimm Bd. 1, S. 79–81",
            "notizen": ""
        },
        "original_link": "",
        "ort": "Breiti (im heutigen Bassersdorf)",
        "koordinaten": {
            "lat": 47.443331,
            "lng": 8.62861
        },
        "zeit": "1439",
        "typ": "",
        "schreiberinfo": "",
        "region": "Zürich",
        "text": "Dis nachgeschriben ist die richtung, so junkher Hanns Swend der elttere in dem hoff ze Breity haut vnd ouch die gerechtikeit, so die so dar inn sigent habend, vnd wie verr desselben hofs gericht vnd kreiss gänd.\nItem des ersten, so gand die gericht ze Breity nidsich gegen Emberach vntz an Adelbach, ob sich gegen Illnow, vntz an Adelbach, ouch ob sich vnd nidsich gand die gericht den zelgen vnd holtzern, so zu dem hof gen Breity gehörend enend, vnd die selben gericht sind alle junkher Hanns Schwenden vntz an das blut etc.\nItem junkher Schwend hat in dem ietzgenanten sinen gericht daz recht, was gütern ieman dar inn verköfft, vnd wurdint die eines tages ze nün malen verköfft, so gebend sy im als dick vnd vil sy verkoufft werdent, den dritten pfening, es sigent hüser oder ligende gütter, vnd sol man ouch die selben gütter niendert anderschwa verttigen, denn vor im.\nItem wurd ǒch ein schedlicher mentsch in den gerichten ze Breity gefangen, den sol man junkher Hannsen Swenden gen Mossburg antwurtten, der sol denn dem lantgraffen von Kiburg enbietten, das er im inn abnem, der sol im denn den schedlichen mentschen abnemen, vnd mit dem so vil schaffen vnd ime in sölicher mäsz versorgen, das im noch den sinen von im dehein schad noch kumber mer beschech noch zugezogen werd.\nItem were ouch, das in dem hoff Breity ieman dehein freffny tett oder begieng, die were gross oder klein, darumb haat junckher Hanns Swend ze richten, vnd nieman anders vntz an das blutt, vnd wie die graaffschafft Kiburg alle fräfel richt also richt ouch junkher Hanns Schwend vmb die fräfel.\nItem die von Breity vnd Nüristorff habent ouch in disen nachgeschriben höltzern vnd rietten gemeind vnd nutzend, die in gemeind wise, des ersten in dem holtz Hanasper, in dem acker Hagenrüty, in dem obern riett, in dem nidern riett, vnd in den rüttinen, so dar inn ligend, in dem holtz, in ban vnd im Badelsperg, vnd gaat die gemeinsomy in dem ban vntz in das vorderloh.\nItem es sol ouch iettweders dorff gegen dem andern gutt fridber zun machen, vnd hät ouch dewederteil dehein schedlich vich das verrüfft ist, des sol man hütten, das nieman dehein schad dauon beschech, oder aber das enweg tun.\nItem zücht ouch ieman frömder in den hoff gen Breity, vnd stirbt in dem selben hoff an elich liberben, so erbt in der nechst sin nachgepur.\nItem zücht ouch ein frömder man in den hoff gen Breity, der iemans eigen ist vnd belibt in demselben hoff ein jär von sinem herren vnansprächig vnd vnerfordert, der sol denn fürbass hin der eigenscheft ledig, vnd sinem herren nutzit me verbunden sin, die wile er in den selben gerichten sitzet.\nItem welicher ouch in dem hoff ze Breity dry schuch witt und breitt hät, es sy eigen oder lehen, vnd dar in gesessen ist, der ist weidgenoss mit andern sinen nachgepuren in holtz vnd in veld.\nItem so ist dis nachgeschriben des gotzhus rechtung ze Embrach, so es ze Breity in dem hoff haat.\nItem des ersten wenn man meygen oder herpstgericht in dem hoff ze Breity haben wil, so sol junkher Hanns Schwend einem bropst von Embrach verkünden, das er by im zegericht sitzett.\nItem das gotzhus ze Embrach hat ouch vff ettlichen güttern, die in des gotzhus zinsbüchern oder rödeln verschriben stand, sechszechen schilling vnd achtenthalben pfening jerlicher zins, die sol man vff sant Andres abent, ob ein propst sin bottschafft zu Breitty haat, weren vnd betzalen; ob aber iemen das nitt tett, vnd darinn sümnusse hette, der ist junkher Hanns Swenden dem vogt dry schilling verfallen, die mag er dann in züchen, ob er des nit enberen wil.\nItem weri ouch, das iemen in dem hoff Breitty gesessen, der des gotzhus ze Embrach were, vnd der rechtz vmb eigen oder erb bedörffte, denen sol ein prost von Embrach richten vnd sol niemen darumb erteilen, den gotzhuslütt von Embrach vnd fry lutt.\nItem ein propst von Embrach hät ouch nit höcher ze richten, denn vntz an nün schilling, vnd wenn es über nün schilling kumpt ze richten, so sol er den stab von im junkher Hansen Schwenden dem vogt geben, der sol denn fürer richten, so vere das notdurftig ist.\nItem welicher gotzhusman von Embrach in dem hoff Breity gesessen ist, nem der ein vngenossamy, so hat inn ein bropst, die wile er in den gerichten ze Breitti ist, nützit ze straffen, wenn er aber über den Huotzbach vnd Adelbach vsskumpt; so mag inn ein bropst denn wel straaffen.\nVff sunnentag vor sant Paulus, als er bekert wart, nach Crists geburt tusend vierhundert drissig vnd nün jär wart dise rechtung vnd offnung vor disen nachgeschribnen erbern lütten vor gericht ze Breiti in geschrifft genomen, vnd ward ouch jeglich stuck vff den eid erteilt, das es von alter har also komen were.[^1]\n\n[^1]: An dieser Stelle folgen Namen, die Grimm nicht übernimmt, siehe Grimm: 81.",
        "verweis_mehrere_weistuemer": [ "" ]
    },
    {
        "id": "weistum_schweiz_0022",
        "titel": "Öfnung von Altregensperg",
        "edition": {
            "stelle": "Grimm Bd. 1, S. 81–84",
            "notizen": ""
        },
        "original_link": "",
        "ort": "Alt-Regensberg",
        "koordinaten": {
            "lat": 47.428571,
            "lng": 8.48202
        },
        "zeit": "1456, 1426",
        "typ": "",
        "schreiberinfo": "",
        "region": "Zürich",
        "text": "Dis ist miner herren von Landenberg offnung, die si hant in gerichten, zwing vnd bänn, so zu der alten Rägensperg von alterhär gehört hätt. vnd ist dis offnung vff genomen by geschwornen eiden, vmb daz die von Landenberg ietz vnd hernäch belibent von menklichem vnersucht, vnd ist da mit vnd by gewesen junker Hanss Schwend vnnd Heini Meyer alt vogt ze Kiburg, der berger vogt ze Rägensperg vnd Gnässgern vndervogt ze Rägensperg vnd der Gerhart von Höng, all von heissens wägen eines burgermeisters vnd der rätten der statt Zurich, ǒch der schulthesss von Baden, der Gandolf von Wettingen von gemyner eidgnossen wegen, ǒch Cüny Hugss von Winigen vogt da selb von Petter Schönnen wegen vnd vil ander erber luten, vnd wart disser rodell bestätt vnd gemachet, so man zalt von der geburt Cristi MCCCCXXVI[^1] jer.\nItem des ersten, so gänd miner herren gericht gegen denen von Winigen vnnd von Enstringen alss fere alss ir offen marche gand zwüschent denen von Winigen vnd den von Enstringen, also gätt es den berg durch nider vntz gen Hüttikon an daz furholtz, so dannen hin vntz an Ottelfinger stäg, da dannen hin alss deren von Ottelfingen geteilt wissen vnd äker stossent an die offnen allment, vnd gatt vntz gen Nennikon an den hoff, aber von dem hoff vntz an die wagenden studen alss ferr alss in den bach, den man nëmpt die A, dannen alss ferr alss deren von Adlikon vnd deren von Rägenstorf geteilten wissen vnnd äker ze samen stossent, da dannen hin vntz gen an das estturly, von dem hin vntz gen Eigental, von dem hin vntz zu Schidliss brunnen, von dem hin vntz gen Katzenrutti an die eich, die man nämpt ze dem wassen, von dem hin in Reckenholtz, von dem hin hinder Glott in das bachtal, daz man nempt in der arsbell, alss ferr alss deren von Höng vnd deren von Affholtren holtz vnd veld an enandren stosset, alss ferr vntz an den hof den man nëmpt vff den ägerden, alss ferr gat miner herren von Landenberg gericht.\nItem in denen gerichten hand min herren von Landenberg zerichten vber all busssen, nutz vss genomen, vntz an den tod; wery es sach daz ein schädlicher mensch ergriffen wurd in denen gerichten, den sol man antwurten an den Kryenstein, vnd sol es denn einen vogt von Rägensperg verkunden, daz er im den menschen ab näm; wär, daz er das nut tätt, so sol er inn binden an ein zwirnsspfaden, so hätt man denn einem vogt gnug getän, im vnd dem gericht.\nItem geschäch es, das ein frömder mensch, fröw oder man, in denen gerichten sässhaft wurd iij tag vnd vj wuchen vnd ein jar, vnuersprochen von allen herren vnd von allen gotzhüssern, der sol minen herren dienen vnd vallen alss sin eigen lütt.\nItem wäry öch, daz ein frömder man, wie der genant wäry, in das gericht zug vnd ab giengi von todes wegen, hetti der vil oder wenig, daz sölt ein herr oder ein vogt nämen, vnd sölti daz gehalten iij tag vj wuchen vn ein jar, vnnd ist, daz da nieman kumt siner anerbornen frunden vnd recht erben, so hant min herren von Landenberg recht zu dem erb vnd gutt.\nItem wäry, das ein kind funden wurt in miner herren gericht, der sol es antwurten vff die burg einem herren, oder einem vogt, der sol daz kind ziechen, vntz das es darzu kumt das es sich selb began mag.\nItem käm, daz ein glöiff wurt in miner herren gericht, da sol jederman zu tun, wer das sechi oder horti, vnd das nut tätt, der wäry minen herren zächen ℔ veruallen.\nItem wäri, daz ieman in dem bach der da heissset die A, fräfniti, geschäch es an dissem bort, da hettind min herren vmb zerichten, geschäch es an dem andren port, da hetti ein vogt ab Rägensperg vmb zerichten, geschäch es an mitten in dem bach, da hettint min herren vnd ein vogt ab Rägensperg vmb zerichten.\nItem wery, das daz gotzhuss von den Einsidlen vnd daz gotzhuss von sant Bläsy vnnd das gotzhuss von Schaffhussen ir eigen gütter verköftind in miner herren gericht, da sölt minem herren der dritt pfännig werden von den selben koiffen.\nItem ein gütly lit ze Oberdorf vnd gehört gen Wussslikon, dar ab gät minen herren ein β ₰ ze vogtstür zu einem vrkund, wenn si das gütly verkoffint, das si sönd gen minen herren den dritten ₰.\nItem wäri, daz ieman kämy, fröw oder man, der eines gotzhuss wäri von sant Gallen vnd käm in miner herren gericht, der sol tun vnd dienen alss ander eigen lütt.\nItem min herren von Landenberg hant ein täfer in dem tal, da sol nieman schenken wan der, dem si es lichend vnd erlöbend. Item weri öch, daz ieman den andren an sinem lechen sumpti vnd sich das erfundi, der ist minem junkheren veruallen zächen ℔ vnd sol inn wider in gewer setzen.\nItem wer, daz ieman den andren der e ansprechi vnd inn mit bezugi es sye fröw oder man, das ist veruallen zächen ℔ ₰ minem junkheren.\nItem ij β gänt ab dem obren Ien zeuogtstur gend die fröwen von Far ze vrkund daz es an die gericht gehört, vnd geschäch ein fräuel dar vff, dar vber hettent die von Landenberg zerichten.\nItem iij β gant ab dem vollenmoss vnd gehört öch in die gericht, man sol öch daz selb gut nieman zekoffen geben, denn einem der in denen gerichten sitzet, vnd wenn sant Frenen abent kumt, so mag ein meyer von Rägenstorf der vff dem meyerhof sitzet dar vif vnnd dar in faren, so mugent denn all sin nachburen öch dar in faren von mennlichem vngehindret.\nItem weri sach, das einer den andren vs köfti, der sin gulten nut bezalt hetti, so soll der köffer den schuldner den gulten wider in die gericht stellen vnnd einem herren zächen ze buss geben.\nItem weri sach, das jeman in dem gericht dem andren ligend gut ab köfti, das sol geschächen mit eines herren oder sines vogtes wusssen. beschäch das nut, so wer einer veruallen zächen ℔.\nItem wenn man das holtz bannet vnnd dar vber jeman holtz höwet, der büssset von einem fuder V β vnnd einem karren iij β.\nItem weri, das jeman ein tannen huwy, der büssset zächen β vnnd von einer eich ein ℔, wenn das nut erlöpt wirt.\nItem ein errunss ist ze Affholtren, wenn si da nüt wellent wesssren, so sol einer dem andren an sagen, vnd weler daz nüt tätti, der ist einem herren veruallen ein ℔ ₰.\nItem weri sach, daz ein irrgang in denen gerichten giengi iij tag vnnd vj wuchen vnansprächig, den mag ein herr fur daz sin nämen.\nItem wer dem andren eigen vnd erb anspricht, vnnd daz nut bezucht, der ist veruallen einem herren zächen ℔ vnnd sol im sinen schaden ablegen.\nItem weler ein schlecht mit einer fust, der besssret dem kleger iij β vnd den herren zwifalt busss.\nItem weler ein schlecht mit einem schenkfasss, sester, oder kanten, oder welerley geschirr es ist, der besssret dem kleger viiij β vnnd den herren xviij β.\nItem weler ein wäffen zuckt vnd daz nut bewent wirt, der besssret iij ℔ den herren, schlecht aber er inn, so wirt dem kleger iij ℔ vnd den herren vj ℔ vnnd machet dem kleger die hutt gantz; machet er inn aber härdfellig, so git er dem kleger viiij ℔ vnd den herren xviij ℔.\nItem weler ein fräuenlich jagt in sin huss vnd hof, vnd im nach illet in sin huss, der bessret je dem rafen viiij ℔.\nItem weler eim verbut sin huss vnnd hof, vnd das nut halt der befssret X ℔.\nItem weler frid verseit vnd daz vss kumpt, daz er verseit hät, der besssret X ℔.\nItem es ist zewusssen, daz in der allment im riett zwuschent denen von Rägenstorff vnd Fällikon vnd denen von Buchss, ist das jeman da howet kein stumpen, an törn vnd hasslen, zhöwet er ob der efad, der besssret einen vogt von Rägensperg V ℔; höwet er nid der efad in deren von Buchss teil, der besssret einem herren vff der alten burg V ℔, vnd sol man die buss nut schenken, darvmb das es gehalten werd\nItem die erlen, die der dryer dörfer sind, Tellikon, Buchss vnd Fänikon, vnd ligent in der allment, wäri dass jeman huwi dar inn, än daz man brucht zu der allment, der besssret von jedem stumpen V ℔, an torn vnnd hasslen. Es ist ein ersatz dar vff gesetzt, dem herren ein ankenstuk vnd denen gesellen ein eimer win.\nItem es ist zewusssen, daz min herren hant ein täffer, die hät das recht, das von Wurhenloss heruf, alss ferr alss miner herren gericht gänd, nieman sol win schenken da zwuschent, denn dem si die täffer lichent.\nItem weler die täfer hät, der sol haben win vnd brott, vnnd wenn er den win bringt vff die ligring, so sol er rächnen was er inn kestet hät, vnd sol einen Zuricher angster an einem kopf gewunnen vnd nut me, vnd wer in der täfer sitzet, dem sol er win vnnd brott geben, vnd sol im beitten vntz das er den win vssgeschenkt, vn den so mag er inn pfenden oder daz gelt heisssen geben. Gitt er im das nut, so mag er selber pfand nemen än weibel vnd vogt, vnd sol im das nieman weren, vnd wölt im jeman lögnen der schuld, so sol er das behan vntz an XXX β. Er sol öch brott han, wer sin nottdurftig sye, daz er es by im vind. sin sol öch nieman, wenn er ein botten vnderwegen hätt nach dem brot; wery aber sach, das er weder botten noch brot hetti, vnd einer das einem vogt klagti, der sin notturftig weri, so sol er einem vogt geben iij β, alss vil vnd dik alss es von im klaget wirt. Weri öch, daz in der täfer enhein kintbetter weri, deren sol er win vnd brott geben, hät si ein bett, daz iren ist vnd wenn die vj wuchen vls koment, so mag er das bett nämen vnd sol vngefräfnet han, vnd sol das nieman weren noch sperren. Item weri, daz der wirt kein fyentschaft hetti zu ieman, er weri den gefächt gegen im vmb ein todschlag, daz er im nut win vnd brot wölti geben, von der vyentschaft wegen, so mag er selber hin in gän vnd mag win vnd brott nemen, vnd mag das geld oder ein pfand vff das fasss legen, die des drittenteiles bessser sint, vnd sol der wirt das pfand lasssen ligen vntz das der win vss kumt; gitt er denn daz gelt nutt, so mag der wirt daz gelt nämen oder die pfand, vnd mag sin not da mit verstellen. Weri öch, daz der wirt turer schankti den recht ist, vnd denn das denen luten schribi, so sol er den die schuld in zuchen alls andri geltschuld.\nAnno domini millesimo quadringentesimo quinquagesimo sexto.\n\n[^1]: Die hier angegebene Jahreszahl stimmt nicht mit der am Ende des Dokuments stehenden Jahreszahl überein, daher kann das Weistum nicht eindeutig einer Zeit zugeordnet werden.",
        "verweis_mehrere_weistuemer": [ "" ]
    },
    {
        "id": "weistum_schweiz_0023",
        "titel": "Freiheit der Stadt Regensberg",
        "edition": {
            "stelle": "Grimm Bd. 1, S. 84–86",
            "notizen": ""
        },
        "original_link": "",
        "ort": "Regensberg",
        "koordinaten": {
            "lat": 47.484164,
            "lng": 8.438887
        },
        "zeit": "1501",
        "typ": "",
        "schreiberinfo": "",
        "region": "Zürich",
        "text": "Wir der burgermeister vnd rätt der statt Zurich thundt kunndt offennlich mit disem brief, das die erberrnn vnnsere lieben getruwen gemein burgerr in vnnserm schlosz Regennsperrg, für vnns bringen vnd lanngen lassen haben.\nNach dem sy vmb ir frygheitten vnd rechtungen von iren alten herrschaften vnd vnns loblich begabet, des sy byshar in bruch vnd übung gewesen, ouch besonnder inen von vnns ein brief daruber gegeben, der aber in verganngnen jaren verloren vnd hinkommen syge, also das sy kein gloublichen schin oder vrkundt darumb haben dann allein ein copye oder abgeschrift sölicher ir fryheit vnd rechtunge, das aber inen vnd irnn nachkommen verletzung vnd abbruch geberrn möchte; vff das, so haben sy vnns als ir herrnn vnd oberrnn demütigklich angerüft vnd gebetten, inen sölich ir rechtunge, frygheit vnd harkommen zu vernuwen vnd bekreftigen, lut der obberürrtten minut vnd copye, so sy fur vnns geleit, vnd zu uerhören begerrt haben, die von worrt zů worrt wyszd als hernach volget.\nItem wer eygen vnd erb ansprechen wil, der sol den burgern vertrösten fur zehen pfunndt. Item wer den anndernn anspricht vmb ein e, es syge frowen oder man, behept er die nit an einem rechten, so ist er veruallen den burgernn zehen pfundt. Item wer dem anndern sinen kouf oder sin lehen beswert, der ist verfallen den burgernn zehen pfundt. doch ist der hoff fryg, wer dar in kompt, der ist fryg dry tag vnd sechs wuchen.\nWo für vss gat vnbeschruwen von einem hussgesind, vnd es aber annder lut beschrygen, der ist veruallen ein marck silbers.\nWer wyben, kinden, jungckfrowen oder knechten abkoft an der meister willen, kompt es zeclag, der kumpt vmb zehen pfundt. Item alle huser die inn der ringkmur ligen, sind ligenndt gutt. Alle kouft acker vnd wysen sind ligenndt gutt.\nItem wo zwey zusamen komendt vff dem berrg, ist, das sy ligennd güt züsamen bringent, vnd ist das sy abgannd an libs erben, vnd haben sy dann lygennt gůtt zesamen bracht, so erbt ietweders die ligennden gütter zeennd siner wyl, vnd valt dann yeder an die rechten erben, ist aber, das das lebennd not an gat, so sol es sin gutt des ersten angryffen vnd darnach das annder, tutt es im libs nott. ist aber, das sy kind by einandern hannd, gat dann ein man ab, wil denn ein frow von iren kinden oder die kind von iro, so sol die frow nemen ein drittenteil in farendem gutt vnd ir heymstur vnd ir morgengab, vnd sol ein drittenteil gelten redlicher schuld; ist aber das ein wyb abgat, die kind hat, vnd wyl sich denn ein man enndernn vnd wyl von sinen kinden, so sol den kinden werden ir mutter gutt; wyl aber der vatter pliben by sinen kinden, so sol er der mutter gůt niessen zů ennd siner wyl, vnd sol den kinden den sin ein verfanngen gutt. Ist aber, das ein man abgat, der zweyerley oder drygerley elicher kind het, die erben alle glich.\nWa zwey zesamen kommen vff dem berg in elicher wyss, die sind einannder gnosz vnd erb, vnd sol ouch kein herr niemand inn der mur ze Regennsperrg vallen noch erben.\nWir haben ouch das recht, das vnnser thor offenn sollen ston, vnd sol man niemand weren vss noch inziechen, er söll dann gelten, darvmb mag man im das sin wol verheften ald verbietten.\nWer eygen oder erb inn hat dry tag vnd sechs wuchen vnd ein jar unansprechig mit dem rechten von einem der inlanndt ist, dannethin sol inn ein gewer daby schirmen. Vnd von einem, der nit inlannd ist, nun jar, dannethin sol inn och ein gewer schirmen.\nItem als verr als vnnser zwing vnd bann ganndt, da het nieman zerichten dann ein schulthesz, vssgenomen vmb das plut, da het ein vogt über zerichten.\nWir haben ouch das recht, wo ein burger freuelt in dem ampt, kompt er vf den berg unbyfanget, so mag er zů einem thor ingen vnd zů dem anndern wider vsz, vnd het fürbasz mit dem vogt nutzit zeschaffen.\nWo vorhin holtz vfgat, das es zů tüchel gutt ist, das sol man nit abhöwen.\nDie von Boppensol söllen kein holtz verkoffen vf dem stumpen, an den ban der an dem bollen ligt, vnd in Bettenloch vnd in sant Niclaus Bul.\nWir sollen ouch wunn vnd weyd han mit allen vnnsernn vmbsessen. Es sol ouch ein vogt das mullinthor vnd das mennweg thor versorgen, vnd alle erggker die vff dem thoren stonnd, vnd was man an der ringkmurr zů machen hat, da sol ein vogt einem allen zug vf die hofstatt gen, vnd sol einer denn buwen, der da gesessen ist. wa aber kein behusung ist, das sol ein vogt selber machen. Ein vogt sol ouch alle ringckmuren in eren haben.\nIn dem herrenn holtz stat ein stump ein pfund, in dem bann ein eych zwey pfunnd, vnd ein ander stump ein pfunndt. wer in der ringckmur sytzt vnd vertrösten mag, den sol nieman turnen, es ganng dann einem menschen an sin leben.\nItem die burger söllen die tüchel howen, vnd sol sy ein vogt harzů vertigen.\nVnd als wir sölichen nottel vnd vergryf der obgedachten frygheit vnd rechtunge eygenntlich verhoret, vnd die globsam erfunnden, ouch söllichs nach sinem inhalt, billich vnd zimlich erkenndt; so haben wir daruf den obgemelten burgern zn Regennsperg den vnnsernn solich ir fryheit vnd rechtunge vernuwt vnd bestätiget, vernuwen vnd bestätigen inen das alles in kraft diss briefs; also das sy vnd ir nachkomen sich deren gebruchen, befröwen vnd geniessen söllen an mengklichs intrëg vnd widerrede, doch vnns, vnnsernn nachkomen, vnd gemeiner vnnser statt Zurich, suss in ander weg, an vnnser herlicheit, oberkeit vnd rechtung vnschedlich. Des zů vrkund haben wir vnnser statt secret offennlich thun henncken an disen brief, der geben ist vff zinstag nach sannt Pauls bekerung, von Cristi geburt gezalt tusenndt funnfhunndert vnd im ersten jare.",
        "verweis_mehrere_weistuemer": [ "" ]
    },
    {
        "id": "weistum_schweiz_0024",
        "titel": "Öfnung von Winkel",
        "edition": {
            "stelle": "Grimm Bd. 1, S. 86-88",
            "notizen": ""
        },
        "original_link": "",
        "ort": "Winkel",
        "koordinaten": {
            "lat": 47.492495,
            "lng": 8.553891
        },
        "zeit": "1417",
        "typ": "",
        "schreiberinfo": "",
        "region": "Zürich",
        "text": "Dis nachgeschriben ist die offnung vnd rechtung des twinghofs ze Winkel, vnnd ist ouch her inn verschriben vnd begriffen desselben hofs gewonheit vnd rechtung, als daz von alter herkomen vnd bracht ist, vnd ist diss rodel ernuwert vnd gemacht mit gunst vnd willen eines vogtz ze Kiburg vnd diss nachgischribn erber lüten, so von ein gantzen gemeind mit vollem gewalt darzugebn vnd geschribn sint, namlich Cunratt Boppensol vndervogt in den selbn gerichten, Herman ab bul von Ruty, Vlrich Ruggersperger, Hanss Bachman, Meyer von Winkel, Heini Bigel vnd Heini Kofel von Obglatt. Dar nach ist diss rodel von einer gantzen gemeinde in dem twinghof ze Winkel gelessen vnd mit guter kraft bestatet in dem jar da ma zalt von Cristy geburt vierzechenhundert vnd in dem sibenzechenden jare.\nVnd stat hienach geschribn die zil vnd kreiss, als vff der twinghoff ze Winkel gat, vnd langet vnd vachet an ze Obhasle, gat von dannen gen Mettmenhasle, von Mettmenhasle gen Niderglatt vnd gen Nöschikon, von Nöschikon zu den dry hörinen, dannenhin gen Hochfelden, von Hochfelden gen Bachenbüllach, wz vssrent den fridsteinen ze Büllach ist, vnd da zwuschent höfen gelegen ist.\nVnd wz gotzhusluten zu den funf gotzhüsern vnser liebe frowen gen Einsidellen, sant Felix vnd sant Regelen Zürich, sant Fridlin ze Sekingen vnd vnverlichnet gotzhuslüt gen sant Gallen vnd vnuerlichnet gotzhuslüt in die Richenow gehörent, vnnd in den vorgeschriben zilen vnd kreissen gesessen sint, die gehörent in den twinghof gen Winkel, sullent dabin stür vnd bruch geben vnd einem lantgrafen ze Kiburg mit reiss vnd allen diensten gehorsam vnd dienstber sin vnd alle jar ein vasnachthun geben.\nItem Öschmös, vnd wz da inn hat vnd dasitzt, hört mit allen gerichten hochen vnd kleinnen in den twinghof gen Winkel, vnd sol mit allen sachen gen Kiburg dienstber sin in masse als obgeschriben stat.\nItem der hof ze Ruggensperg ist ouch dienstber in dem twinghof gen Winkel.\nItem alle lantzugling, ledige kind vnd der herschaft lut, die da sitzent in den gerichten des twinghofs ze Winkel, die sint eines landgrafen von Kiburg mit lip vnd mit gut, vnd welich der selbn personen abgat an elich liberben, den erbt ein lantgraf von Kiburg. Wer aber, daz ein man absturbe vnd eliche kind liesse, die sin genoss weren, so nimpt ein lantgraf ein val, lasset er aber nit liberben, die sin genos sin, so erbt der lantgraf für die kind, doch erbt dann ein frow in der varenden hab ein dritteil, vnd gilt nun zins, smidlon vnd lidlon ein dritteil.\nWer ouch einem lantgrafen verlumdet wirt, daz er ein lantzügling, ein ledig kind oder der herschaft lut sye, mag der daz der herschaft nit absetzen mit zwey mutermagen vnd einem vattermagen, die einander als nach syen, daz sy ein e wol gescheiden mag, der hört einem lantgrafen zu mit lip vnd mit gut.\nEs sollent ouch alle fryen einem lantgrafen gehorsam sin.\nWelch mentsch ouch in dem vorgeschriben twinghof ze Winke sesshaft ist vnd an sant Felix vnd sant Regulen Zürich gehört, den sol kein herre weder fallen noch erben, dann sturbe er an elich liberben vnd hette kein nachen frund der inn billich erbte, so sol inn sin nechster nachgebur der ouch an sant Felix vnd sant Regulen gehört erben, wurden aber sin nachgeburen dar inn stössig, so sol man daz vsmessen mit der snur, vnd welich dar inn mit dem mas der nechst ist, der sol fürfaren mit dem erb.\nEs mag ouch ein iecklich gotzhusman der an sant Felix vnd sant Regelen Zürich gehört, zwurent im jar ze meyen oder ze herbstgerichten daz sin vergeben, won er wil, oder daz einem hund an sin swantz binden, daz im daz niemand werren sol. fugte sich ouch daz iemand vngenossam wibete, der sol einem lantgrafen ze buss verfallen sin X ℔ ₰ vff sin gnad.\nWer ouch, daz deheiner dem andern sin lechenschaft swerte ald ab enpfienge, vnd daz kuntlich wurde, der sol dem lantgrafen ze buss verfallen sin X ℔ vff sin gnad, vnd sol der den er alss gejrt hette widervmb in gewalt vnd nützlich gewer setzen. fugte sich ouch, daz ein man ein wip oder ein wip ein man der e anspreche vnd nit mit dem rechten bezuge, der sol daz bessren einem lantgrafen mit X ℔ ₰ vff sin gnad vnd sol darzu sinem gegenteil den schaden ablegen.\nVmb ir allment vff dem riet da sol jederman sin vich zu sinem rinderweg intriben vngevart, daz nieman dem andern daz werren sol, als daz von alter herkomen ist.\nVnd waz da an die selbe alment vnd iro riet stosset, es syen wiss ald aker, die süllent da machen einen guten frid, vnd helffent graben vnd zun nit, so sullt die selben muren dar machen, vnd was da schaden beschicht, den sol ein dem andern so nit genug getan hette ablegen, es wer dann ein verruft fich, daz sol man gebieten hin ze tund. Wolt aber ein daz nit hintun, wer daz ersticht ald ertöt, der selb sol nut gefrefelt haben.\nWo ouch deheiner von inen zuchen wil es sye von richtum oder von armut, dem sol ein vogt geleit geben, doch ob er ein buss verfallen were, so mag inn ein vogt darvmb wol heften, wer ouch, daz er jemand vtzit schuldig wer, der mag inn ouch wol dar vmb verheften vntz daz er inn bezalt. Wer ouch, daz denn der selb her wider vmb zuchen wölt, ruft er dann ein vogt an, eo sol im ein vogt her wider vmb geleit geben.",
        "verweis_mehrere_weistuemer": [ "" ]
    },
    {
        "id": "weistum_schweiz_0025",
        "titel": "Öfnung von Rorbas",
        "edition": {
            "stelle": "Grimm Bd. 1, S. 88–90",
            "notizen": ""
        },
        "original_link": "",
        "ort": "Rorbas",
        "koordinaten": {
            "lat": 47.531665,
            "lng": 8.58
        },
        "zeit": "1605",
        "typ": "",
        "schreiberinfo": "",
        "region": "Zürich",
        "text": "Als bisshar ein gmeind Rorbis am Frygenstein kein offnung oder verschrybung irer rechtungen gehept, sinnd vff ir begëren, vss bewilligung vnnsererr gnedigen herren, herrn burgermeister vnd raths der statt Zürich, vnnd mitt vorwüssen dess edlen vesten jungckherr Hanss Meyssen zů Tüffen, burgers zu Zürich, grichtsherrn zu Rorbiss ir der gmeind Rorbiss am Fryenstein rechtungen, brüch vnnd herkhomen, im bysin vorgemeldts jungckherr Hanss Meissen, auch der verordneten von der gmeind mit namen Felix Bachman, Cunrath Schurter, Grosshanss Lörli, Vlrich Gantz, Cleinhanss Schurter vnd Cunrat Bochssler, dessglych Heinrich Tünckiss, vnnserer gnedigen herren von Zürich weibels zů Rorbiss, vnd Henssi Tünckiss dess grichtsvogts, nach besichtigung der gmeind Rorbiss by der kilch offnung durch den stattschryber von Zürich inn gschrifft verfasset, vnd zesamen inn diss büchli vnd offnung gezogen worden. Beschechen mitwochs den drissigisten tag wynmonats im jar von der geburt Christi vnnsers lieben herrn gezalt einthussent sechsshundert vnnd fünf jare.\nErstlich zwing vnnd bënn fachend an im wassen bim Tüffenbach, da dannen der landstrass nach biss an die Thöss, von danen biss an Kuderwaagstein, vom selben stein der Thöss nach vf biss an kalchhof, dadannen biss an Tätlickomer güter, wyter denselben gütern nach biss an Mäderbrunnen wiss an die tannen; verner schlechts der schlüchte nach vfhin biss an Buchemer bann, da dannen der march nach vff dem Irchel inhin biss an Buchemer bann zu Thüffen Irchel. Wyter darüber abhin biss an des schlosses Tüffen weid, von derselben dem graben nach abhin biss an Rouber graben, vnder dess jungkherrn zů Tüffen güteren der Ertzinger genant inhin biss wider inn wassen bim Tüffenbach. Vnd was inn denen zilen beschicht, da hatt ein herr von Tüffen über zerichten, vmb all frefel wie von altem her khomen, alss gadt ouch dess dorffs Rorbals am Fryenstein wunn vnd weid. vehr gadt ouch dess dorffs Rorbass am Fryenstein wunn vnd weid.\nIetz volgend anndere brüch vnnd rechtsaminen.\nEin ieder inn der gmeind gesëssen gibt jerlich dem jungckherrn zů Tüffen ein vassnachthůn, vnd ist ime schuldig zwen tagwen zethun, dargegen sol er sy dan schirmen.\nItem was frefflen gefallend, da ist einem vogt zwifalts buss, vnd dess klegers drü pfund pfening.\nItem wo auch einer das gricht verschmachte, der ist einem vogt verfallen dry schilling pfenning, er möge dan sachen für ziehen, die inn billich schirmind.\nItem ein vogt vnd herr zů Tüffen, hatt zůgebieten vmb die efaden, die zů dem dorf gehörend.\nItem die tafern mitt aller zůgehört gehört gen Tüffen. Vnd wann der gmeind ein tafern erlaubt wurde, so sol der wynschenck, den verordneten der gmeind seegen, wie er den wyn kaufft habe, ynd söllend den die verordneten schetzen, wie er den wyn schencken sölle. Wer auch, das der iemand verseite von vyentschafft oder sonst, so soll der wer er ist ein pfand vff das vass legen, das besser ist, vnd soll den wyn selbs nemen, biss das der wyn vsskompt, so mag er denn die pfand verkauffen.\nItem man soll auch die bussen vorderen, biss vff den dritten sambsstag, so soll man denn darumb pfënden.\nItem es soll auch ein gmeind erwellen einen voster vnd ein hirten.\nItem wess die gmeind überein kompt vmb einung, verbannen, holtz vnnd veld, was da falt, ist der dritt pfenning einem herrn.\nItem wellicher wyn hat, der im selbs gewachssen ist, vnd den schëncken will, der soll vier haller inn die täfer gëben, vnnd sol auch wyssbrod in der täfer nemen.\nDiss sind die stäg vnnd wäg vnnd anndere brüch.\nDer buwweg vnd der weidwäg soll gaan die steig vf nebent dem Hollberg vsshin biss an die schaafbreiten durch vss vnd vss am Mädenbrunner zelg, derselben zelg nach biss an den Kugelhof vff die allmend. By der schaafbreiti gadt ein wëg vff den Ribberg vfhin, vom Ribberg dannen biss vff die almend. Der wäg, den man nent der Buchwëg, der gadt zwüschem dem Kurrli vfhin vff der gmeind almend im Irchel. Item ein wäg gadt durch die breiti vsshin vntz an Hägeler, dadanen inn die landstrass, disern wäg sol Vlrich Gantz vnd sine erben inn eeren haben. Dargegen haben sy das obs, vnnd mag dar innen etwan buw machen, doch der gmeind ohn schaden. Item vom Hägeler danen gadt ein wäg gegem Raamenacher. vom selben vff die almend vnd inn Irchel, vnd so die zelg hafft, ist es nur ein fusswëg. Item ein wäg by Hanss Vrbans trotten vfhin gegen Hanseli Gantzen trotten vntz an Raamenacher vfhin an burgwëg.\nItem der graben, den man nennt der Sägetgraben, facht an im Säget. Der soll von Sägen nahin die zelg durch inhin biss an die schaafbreiten, zwen schůch wyt, vnnd annderthalben schůch tüff syn. Durch die schaafbreiten inhin sol er syn dryg schůch wyt, vnd zwen schůch tüff. Der Selten graben biss an Keer vsshin sol sechs schůch wyt vnd dryg schůch tüff syn. Bim Keer vsshin sol man das wasser vss der Ribberggass durchhin richten inn disern Selten graben. Der Grüthof ist ein inbschlossner hof, vnd soll mitt zünung verwart syn, also daz der gmeind kein schaden beschëche. Auch söllen die innhaber dess hofs die zünung vff inen selbs hauwen. Wo das also nit bescheche, söllem sy den schaden an inen selbs haben, glyche grechtigkeit wie der Grüthof hatt auch der Hollberg. Vnd söllem die innhaber dess Hollbergs denselben auch mitt zünnng verwahren vnd die zünung vff inen howen, ebenmessig wie die vff dem Grüthof.\nWann die efaden nit werrschafft werind, so söllent die geschwornen der gmeind dieselbigen besichtigen, vnd so vss farlessigkeit schaden bescheche, soll der so sümig gsyn ist den beschëchnen schaden abzutragen pflichtig syn. Der wassergraben, so vom Irchel abher die Kurligass by Heinrich Meyers wingarten nider flüsst, soll geleitet werden inns Frantz Schurters seligen wingarten, biss inn graben wie es inn Hundacher flüsst. Vnd soll diser graben zwen schuch wyt vnd ein schuch tief syn. Der wassergraben inn der Buchbreiti soll geleitet werden entwersydts inhin gegen hinder Boll im Gülten graben. Das wasser, so vss dem buch wëg flüsst, soll ob den wissen inhin gerichtet werden gegen hinder boll inn Gültengraben. Item es syge ein garten, ein pündt, oder ein wyngart, wess die sind, der soll es vermachen, inmassen das ime khein schad beschëche, wer aber, das er schaden daruss thete, das soll er bezalen. Item die korn vnd haber zelg, wellicher der vsser ist, der soll da vermachen, wo er das nit thete, so soll er den acker lassen ligen zů der allment. Vnd soll der nechst an im vermachen, das hatt man ine zugebieten.",
        "verweis_mehrere_weistuemer": [ "" ]
    },
    {
        "id": "weistum_schweiz_0026",
        "titel": "Öfnung von Flaach",
        "edition": {
            "stelle": "Grimm Bd. 1, S. 91–94",
            "notizen": ""
        },
        "original_link": "",
        "ort": "Flaach",
        "koordinaten": {
            "lat": 47.57666,
            "lng": 8.609438
        },
        "zeit": "k.A.",
        "typ": "",
        "schreiberinfo": "",
        "region": "Zürich",
        "text": "Item diss hie nachgeschriben ist der vogt herschafft vnd des dorffs zu Flaach gerechtikait vnnd alt harkomen, als sich das zu den egerichten eroffnen sol.\nItem die efaden des dorffs zu Flaach fachend an zwüschen den gründen vnd dem mitelveld an der stigeln vnd gand vshin die grundgassen vff vnntz an den wasen, vnd gant vnntz ans fallentor, vnd gat vom fallentor himberhag ze end vff vntz an die strass vnd dan die straass vf vnntz an die hanffbünten vnd zwüschen den hanffbünten vnd den preiten überhar vntz an die stigeln, vnd gant von der selben stigeln vmhar vntz an die wiger gassen vnd die selben wigergass vsshin vnntz an Ebliss grab an die selben stigeln, vnnd facht enhalb der gass an vnd gant vnntz in botzen vnd gant dasselb ober wider gegen vntz ins dorff vnd zu derselben siten das dorff vff derselben sidtenhalb vntz ins willer, vnd von dem selben willer vffhin vntz an die holen gassen, vnd von der holen gass abher vnd den wurackern zwüschen der gass vnd acker, vnd dann vff der bachtallen zendab vff dem rein vnder dar abhin biss nach zn der müli abhin, vnd gant dan zu derselben siten überhar vntz an den oberhof, vnd von dem oberhof abhar zwüschen dem dorff vnd der zelg vntz an die straass die gen Schollenberg gat, vnd dannothin wider inhar hindren liethoff abhar den selbenn hag ab vntz an den kellnhof Gartenn.\nItem welliche zelg korn hat, da sol sant Martins tag der efad vermacht sin, vnd da der haber gestant, da sol der efad ze ostern vermacht sin.\nItem der herschafft zwing vnd benn fancht an an dem imben far vnd gaut die burghalden inhar an dem obersten hochrein zend inhar vntz vnder die hubhalden den stig inhar biss an den kalch ze berg, vnd vnnder dem kalch den selben frid inhar, vnd ob dem selben frid inhar, vnd ob dem infang inhar vntz an den grawen stain, des gessly gegen Eggent vil vshin vntz in die bachscheiden, vnd wär sach, dass iemann mit dem andrn daselbs by der bachscheide schlachen wurde, fallt einer dann gegen Flach wert in des selben vogtherren zwing, so haut er über die selbig sach zerichten; vnd gaut den selben Letzenbach zend vfhin, zwing vnd bänn, vnnd ist also der bach des zwings vnder margk, vnd gat also zend vshin als der Volckheimner wunn vnd weid gaut, vnd gaut ab sallen inhin, vnd gat also die wasser furen abhin zwüschen Volgkheinmer vnd Dorfheimer zelgen vnntz in den bach, da die Bietenmüli vor ziten ist gestanden vnd von der selben vshin zwüschen Dorffheimer vnd Folgkheimer zelgen vff, vnntz an das holtz, vnnd als ver Volgkheimer holtz vffhin gat vntz an Dorffheimer holtz vnd enenthalb ab, als fer Volgkheimner holtz gaut vntz an Andelfinger holtz enent der Thur halden, durch die halden nider vntz an Frangken wiss, vnnd gaut zwü- schend Flaachheimer vnnd der grossen engi durch vntz in die Thur vnnd gaut vff Thur port ab vntz vnndern wolfstig vnd daselbs über die Thür, vnnd dann zwuschen dem Thur höltzli vnd Elikermbrinselen ab vntz vff Eliker giessen vnnd dann von Ällikergiessen über die Thur har über vnnd hie dishalb der Thur ab vnntz an den Rin vnd den Rin ab vntz wider an das niderfar, vnnd wan zwenn daselbs vff dem Rin ein andern wurden schlachen, falt dann einer harüber wärt gegen Flaachheimerland vnd in irn zwing, so dann hat ein vogtherr zu Flaach über die selben sach zerichtenn, so wit alss im geburt vngeuarlich vnnd zu gehördt.\nItem wellicher fräfelich messer stögken oder dehainerley gewer über den andern zugkt in den zwingen in zorngemut, verfalt einem vogtherren iii ℔ halr buss, vnd wellicher eyn mit der fuust schlat verfalt dem vogt heren V β halr buss.\nItem wellicher ain stain vber ain zugkt fräfenlich, wirft er vnd trift, verfalt er iij ℔ halr dem vogtherren ze buss; der nit wirft, verfalt viiij ℔ hallr ze buss ein vogtherren.\nItem spant einer ein armbrust vnd schlacht ein pfil vff vber ein vnd schüst nit, der verfallt viiij ℔ halr buss eim vogtherren, schüst er aber ist iiij ℔ buss.\nItem ein vogther hat zebieten des ersten an iij β, darnach an vj β, darnach an viiij β, darnach an iij ℔, dann an vj ℔, darnach an viiij ℔ halr, welicher pott dann einer vbersicht, darumb mag er inn pfänden vnd ein andern höchers thun, vnd ob einer die pott alle über säch, so mag er vornen wider an fanchen ze pieten vnd pfänden wie vor, biss vsstrag der sach.\nItem ob stöss vf stünden zwüschend den lüten, vnnd inen geboten (wer), vnnd nutz mit ain andern zuschaffen habenn dann mit recht, wer das mit worten oder wergken bricht, verfallt viiij ℔ buss dem vogtherrenn.\nItem vnd ob sich einer mit dem sinen vom land entfrömbden wölt, tags oder nachts, vnd ansprächig wär, dem selben mag man das erst pot thun an VIIII ℔  sin gut zu recht heften.\nItem was einung die dorffmeyer vffsetzennd gehört der driteil eim vogtherren.\nItem welliche frow die ander in zorngemmut huvet, verfallt eim vogtherren ein ℔ hallr.\nItem wellich fräfenlich vnerloupt, vnd inn ein forster begrift, holtz howt inn dem Müliberg, verfalt von eim stumpen eim vogtherrn vnd den dorffmeyern zu einung iij β ieder stump.\nItem ob es sich wurd fügen, dass ein vogtmann notturftig wurd eins vogtherren zu tagen oder recht zu bruchen, so soll ein vogther den ersten tag über sin eignen costen by im stan, hilflich vnd rättlich sin, one taglon, ob er sin begert, vnd ob er inn zu denselben sachen me dann den ersten tag brucht, so dann sol er inn versolden vnnd vercosten nach billichhait.\nItem das niderfäld hät vom dorffhin vss ein buwäg die grunndgassen, vnd gaut von dem wasen hinuss vff das mitelfäld. Item ein buwäg sol sin, das einer mit einem gerisselten plug da faren mag.\nItem es sol ein buwäg gan vff das mittelfäld von des Gisters hus vsshin vnd vom hënngarten dem wasenn vsshin soll ouch ein buwäg vff das mitelfäld. Item es sol ein buwäg gan vom wäsen vsshin die wyger gass vss vff das oberfäld, vnnd ist ein buwäg die selben wyger gassen vff den wiger durch den botzen vf, vnnd gat ein buwäg fur des zintzelers Herman Goyschels huss vf ouch uff den wiger, vnnd gaut ein buwäg vss dem willer ouch vff den wiger.\nItem es gat vom dorff ein buwäg vff Brietters acker vss vff den Müliberg vffhin, vnnd gat vffhin ein buwäg an Eberliss acker vsshin von dem Müliberg acker vnnntz vff Eberlis acker.\nItem es gat ein buwäg fur den Rietthoff vsshin, da an derselben so gen Schollenberg vsss gat, da mag einer den faren vff wellichem acker einer da wil. Vnnd gat ein gessly von dem bach vshin heist des kellers gessly hinnss vnnder sant Niclauss kirchen vsshin.\nItem wann man anschlecht zu mayen so sol man die kelnhöff wiss vffthun, vnd ob einer wölt sin höw fieren dem andern durch sin grass, so sol er ein maden schlachen vnnd dardurch faren vnnd im nit grass wüsten.\nItem es gat ein loch vsshin an der Gillgassen durch Heinigislers wiss vsshin vnd in die Rinwissen, vnnd gat ein wäg vss dem bach durch die humpen wis in die wissen abhin.\nItem es gat ein wäg oben im willer von der geiss durch Heini Petters wiss mit how vnnd emb inn das dorff ze füren zu ziemlichen ziten.\nItem es gat ein fussstig ab dem wesen vshin über das mitelfäld vsshin vnntz an das far, vnnd gat der selb stig vss dem dorff den Müliberg vff gen Buch, oder wohin einer wil.\nItem es gat ein stig von dem steg über die stigeln zwüschent Katterinen vnd Hans Ulrichs hus vsshin vff das mitelfäld gen Thur vsshin vnd gat ein fussstigeli, womer in mitzlit, über mitelfeld von Bieln gen Buchen vsshin, vnnd gat ein stigeli hinder dem hag abhin vnnd gat vff das niderfäld abhin inn die owen in die höltzer vnnd gat ein stig von Thur inhar vnntz über das oberfäld vnnd gat har in für das bild über den wiger inhin vnnd vor des hubers hus durch den Müliberg vff gen Buch.\nItem es gat ein stig über den wasen vnnd über die preity vnnd zu der platen hin ab, vnnd gat ein stig von der blaten über den kirchen acker vff hinder dem Rietthoff vss an die straas.\nItem es mag ouch ein vogtherr ze Flaach, wenn er wil, mit dem ruggen an dem hus ze Sollenberg ze gericht sitzen mit sinem stab an die ringkmur vnd richtenn.\nItem wellich vff dem hus Sollenberg sitzt, der sol nitt wäder wunn nach waid zu den von Flaach haben anders da wie vertreg brief vnnd sygel vswysend.\nItem es gat ein frye straass von Wiler vff vnd gat hinders Bänntzen bünten vff vnntz in die Werenberg gassen, vnnd darnach durch den Werenberg vss vnnd gat ein wäg vss der Werenberg gassen in der von Gächnanng wiss vnnd gat durch den selben hag vor des Knächthannsen wingarten vnnd vff den acker vnnd sol der wäg gan vnnder dem hag inn den trottenhoff vnnd sol das ein rad vnnder dem hag hargan, das ander vff dem acker.\nItem es sol ie ein vorder gut dem hinder wäg vnnd stäg geben, das einer mit dem sinen dar vnnd dannen komen mug zu zimlichen ziten.\nItem es sol ein kilchwäg gan zu sant Niclauss abhin, der sol so wit sin, dass brut vnnd bar ein andern entwichenn mügint.\nItem es gan wunn vnnd waid der von Flaach von dem Letzennbach vnntz in den kurtzen Müliberg vnnd zwüschent vnser frowen vnnd der von Folgken ackern durch vnnd den Blubnhag ab, vnd von dem selben Blubnhag ab vnntz an Folgkstäg vnnd von dem selbenn stäg vnntz inn den hag, der gat zwüschent der von Folgkenn vnnd Flaach wingarten vff, vnd von den sälbenn wingarten zwüschend Flaach vnnd Folgkenheimer vff vnntz in den Werenberg vnnd von dem selben Werenberg zwüschennt Flaach vnnd Folgkheimer holtz vsshin vnntz in Flaachheimer engy.\nItem als ver eins vogtherrenn zwing vnnd bänn gaut enenthalb vnnd disshalb der Thur, so ver gaut der von Flaach wunn vnd waid.\nItem so mag ainn vogttherr zu Flach die brotteffer lichen wie thür er mag.\nItem wellcher wynn vssert halb denn gerichten kaufy vnnd dann schanckte, der sol von yedem sam wyn geben iiij haller vmb gelt eynem vogttherren zu Flach.\nItem alle züg so zu Flaach vnnd Follckenn vss gand, sol yeder tzug eynem vogtherren dess yars ein tauwen thun mitt dem zug, vnnd darnach alle die, die yer eygens brott essen zu Flach vnnd Folcken sol ein yeder dem vogttherren zu Flach alle iar ein tauwen thun mit der hand.\nItem yettlyche husshab, so zu Flach oder Follcken ist, die fech habenn, soll dem vogttherren alle yar ein fart bauw, ob er sy nimpt, geben.\nItem yetlich husshab, ess sy man oder frauwen oder wer ess sy, vnnd syn eygen brott yssett, sol yedes iars dem vogttherren zu Flach ein fassnachthun gebenn.\nItem vnnd alle bott vnnd verbott, so den nyderen gerichten zu gehoren sind eynes vogttherren zu Flach. Dann die muteynung so die dorf fyrer vnnd der vnnder vogt zu Flach vs setzen gehort die zwen theyl dem dorff vnd der drytt theyl eynem vogtherren zu Flach.",
        "verweis_mehrere_weistuemer": [ "" ]
    },
    {
        "id": "weistum_schweiz_0027",
        "titel": "Öfnung von Ossingen",
        "edition": {
            "stelle": "Grimm Bd. 1, S. 94–99",
            "notizen": ""
        },
        "original_link": "",
        "ort": "Ossingen",
        "koordinaten": {
            "lat": 47.613054,
            "lng": 8.727215
        },
        "zeit": "k.A.",
        "typ": "",
        "schreiberinfo": "",
        "region": "Zürich",
        "text": "Dis sind die gewohnheit vnd recht, die vnnsern gnedigen vnd hochgebornen herschafft von Österrich vnd ir nachkomen, oder wer Ossingen das dorff, lût vnd gůt von inen inne hât <u>zů stânt</u>[^1] das sind zwing vnd bänn, des ersten so sol ein herr, der es denn inne hât, komen gen Ossingen alle jar dristod zů den drin gerichten selbdritt vnd mit im bringen zwen wind, ein vogelhund vnd ein hapk. man hat ǒch zů denselben drin gerichten menglich manhaft das zů sinen tagen ist komen für dieselben gericht ze gebietend an fünf schilling pfenning, wer aber das deheiner übersäs, der ist doch nit vmb me zů buetzent, denn umb dry schilling stebler. Es ist ǒch ze wissent, das ein keller, der denn vff dem Kelnhoff ze Ossingen gesessen ist, der ǒch lehen ist von vnser herrschafft von Österrich, die drü mâl ze den drin gerichten einem ieglichen herren gen vnd vssrichten sol an allen sinen schaden, vnd darumb so hât ein ieglich keller an denselben mâlen ze hilff ze Husen von dem grossen zechenden ein müt kernen, vnd ab Vlys Siggen hofstatt ze Ossingen ein halben müt kernen. Wer ǒch, ob ein herr ze Ossingen oder da bi jagen wolti, so mag er sin knecht vnd hund ǒch wol schicken in den selben kelnhoff, vnd da sol der selb keller den knechten ze essent geben vnd den huuden hundmâl, vnd daran ze stür so hat ein keller von dem grossen zechenden ze Husen ein malter haber, und so die hund geessent so sol man sy züchen zwüschent Wernherr Rüdlis hofstatt vnd Vlis Siggen hofstatt vff die vorsten hofstatt vnd sol derselb weg als witt sin, das ein halb wagen da müg wandlen. wär ǒch, ob ein herr sesshaft wer ze Kiburg oder anderswa, vnd der sin knecht schickti ze ross oder ze fůss, benachtitin die ze Ossingen, die sont vnd mugend wol komen in denselben kelnhoff vnd sol inen aber der keller essen geben vnd kost vngeuarlich, als im selber. ware ouch, ob ein man ze Ossingen abgieng von tods wegen, der der herrschafft wer vnd kind liess, die vnberatten werint, da nimpt ein herr das best hopt, wär aber, das er beratten sün hetti, so näm ein herr, als er ze kilchen vnd ze heingarten ist gegangen. wär ǒch, das ein frow abgieng von tods wegen, die der herrschafft zůgehorte vnd genoss wer den dritten teil, liess die vnberaten tochtra, der sol man nüt nemen, denn als sy gegangen ist ze kilchen vnd ze heimgarten. wer ǒch, ob ein wib abgieng vor ir man von todes wegen, die der herrschafft zůgehorti, vnd die hinder ir liese ein bett zwey oder drü, alle die wil denn der man sich nit hât verendert, so sol man dem man nit nemen, wäre aber, ob er sich verenderti, wenn das geschäch, so hât ein herr oder sin vogt demselben man, hât er drü bett, gewalt ze nemend vngeuarlichen nit das best noch das böst, hat er aber zwey bett, so sol man im eines nemen. wer aber, ob ein man ze Ossingen, der der herschafft zůgehorti, sin vngenossinen hett, vnd er abgieng von todes wegen, da nimpt der herr der frowen den halbteil an varendem gůt vnd nit in ligendem gůt, es sye denn ledig eigen. wär, ob ein frow abgieng von tods wegen, die ir vngenoss hett, da sol man den dritten teil nemen. Es ist ǒch ze wissent, das eins jeglichen vnsers herren recht ist, das sin knecht gât von hus ze hus ze Ossingen vnd bitt jeglichen vmb ein fůder buws in die wingarten ze fuerent, die im zůgehörent, vnd das hat im nieman ze versagend, vnd den selben buw sond die schůppesser vnd hůber fueren in die wingarten eins herren, da hât ouch ein herr zezinsen ze Ossingen vsser dem kelnhoff in die selben wingarten acht fueder buwes, vnd die sol ǒch der keller selber darin fueren. Es hât ǒch ein jeglicher vnser herr zins sechs fůder buws vsser Hagmans hůb oder weler sy inne hât, vnd sol sy ǒch fueren ǒch in die selben wingarten, vnd so der buwe, als vorgeschriben ist, aller vffhin kunt in die wingarten, so sol der keller vnd zwen hůber vff hin gan vnd sont den buw gesehen, vnd die reblüt, die dü gueter buwent, sol jeglicher besunder so vil buws da zů geben als vil im denn wirt. Es ist ǒch ze wissent, das das holtz genant das Löw, die speck vnd der langen büchel gehörent zů denselben wingarten vnd guetern, vnd darinne so sont ǒch die selben so die wingarten buwent in den selben egenanten höltzern holtzen vnd stekken als vil sy bedurffend, vnd sond ǒch so sy stekken gehowent die abschneit alla vff binden vnd heim fueren. Es ist ǒch ze wissent, das die von Ossingen das recht hand zů eim jeglichen keller, der denn sesshafft ist vff dem egenanten kelnhoff ze Ossingen, das schiken vnd fügen sol, das er ein nützlich vaselrint habi ze schickent ze mittem mertzen vnder die hert ze Ossingen, vnd sol es also lassen gan vntz ze mittem ougsten, vnd das selb rint das hât das recht, ob es jena zeschaden gieng, es wer in garten, in wisen oder vff aker, da sol man es vnschalklich vnd mit bescheidenheit vsstriben. Es ist och zewissent, wer, ob der egenant keller das egenant rint in dem zitt als lang das rint gan sol ze Ossingen, pflůgti oder wätti, es wer vil oder lützel, ein tag oder mer, weles tags das geschäch in welen schaden des kämin die von Ossingen, das sol der egenant keller alles vffrichten gentzlich vnd gar, vnd an dem egenant rind ze hilff so hât der egenant keller die zechend wis an Brunn vnd den höwzechenden ze Langenmůs. Es ist ǒch ze wissent, das die von Ossingen das recht hand von dem grossen zechenden ein nützlichs vnd ein gůtz vaselschwin vnd ǒch öwiges. Es ist ǒch ze wissent, das ein ieglicher keller, der denn in dem kelnhoff gesessen ist ze Ossingen, das recht hât, das er sinen zinssmag jederren geben sol zwey fuder holtz in dem Schneittenberg vnd zwey fůder vsser dem selben holtz, das er sinen gumpost gesüdet. Wär aber, ob den egenanten keller von sinem ewib ein kind wurd, so sol man im aber geben vsser dem egenanten holtz ein fůder holtz, wirt aber im ein knab, so sol im werden zwey fůder holtz. Vnd darnach so ist ein recht von vnserm gnedigen herren ze Ossingen, welem man ein kint wirt, er sy arm oder rich, das er wol mag howen ein karen vol holtz ǒch vsser dem egenanten holtz, vnd das sol ein ieglicher vordren in den sechs wuchen an den vorster, tůt er des nit, so mag im es der vorster wol sperren vnd versagen. wär ǒch, ob einer oder mer ze Ossingen einem herren vnderdienstiger wer mit füren, mit andern diensten denn die andren, das mag ein vorster ǒch wol erkennen vnd ansechen, vnd dem me geben denn einem andern. Es ist ze wissent, wer ǒch, ob ein man ze Ossingen ein ein jungfrowen oder ein frowen vff geistlichem gericht der é ansprech vnd sy inn nit behueb, die ist verfallen einem herren zechen pfund vnd dem man ǒch zechen pfund pfenning Schâffhuser müntz. wär ǒch, ob ein frow ze Ossingen die andern hiess frevenlich ein hůren, vnd das das nit war wer, die frow ist verfallen eim herren ein pfund pfenning Schâffhuser müntz angeverd als dik das beschicht. wer ǒch dem andren vmb sin lehen würb, als sin zinsz swärot, der ist einem herren verfallen zechen pfund vnd eim kleger ǒch zechen pfund Schâffhuser müntz. wer ǒch, ob einer abgieng ze Ossingen von tods wegen, wer denn sinen kinden vmb die lehen würb, e das er dry tag vnd sechs wuchen vnder dem herd gelid, der ist ǒch vmb zechen pfund komen. Wär ǒch, ob ein geschrey wurd ze Ossingen, es wer von für ald was sach es wer, der nit darzů lǒfft mit sinem wafen ald das darzů gehört der wer ǒch vmb zechen pfund komen. Wer ǒch, das keiner den bach ablât ob dem dorff, es sig tags oder nachtz, tůtt er das nachtz, so ist er komen vmb ein pfund, tůtt er es aber tags, so ist er vmb zechen schilling komen Schâffhuser müntz, als dik das geschicht. wär ǒch, ob ein frömder da her in lüff, vnd jeman wölt beschalken, ob da von ein geschrey wurd, wer dazů lůfft, was denn dem frömden geschicht, das sol nieman bessern, an ein todschlag. Es ist ze wissent, das ein buwweg gat ob Cünis Siggen wiss vnd über Fridboltz sön vsshin vnd denn gat er über den krumben acker vss vnd das Eicha vnd ze des Hasen son vs. Es ist ǒch ze wissent, das in der Tüffen wis gât ǒch ein buwweg durchin, so gat ob des gemeit mans breitten durchin gen dem sangen durchin ǒch ein buwweg, so gat ǒch ein buwweg von Getzel bül über gen dem kastel, so gat ob dem kleinen se ein buwweg ze des hertzogen wingarten in vnd zwüschent der lachen vnd des Lommgers wingarten vs, so gat ein buwweg zwüschent Irmenses wingarten vnd Küchlis wingarten, so gat ein buwweg vnder Lorran abher vnd zwüschent Wältin beygen vud Rüdis Bröglis wingarten, so gat denn ein buwweg zwüschent Berrenberger wingarten vnd zwüschent Rüdis Varer wingarten vnd gat gen Ochsenhartz trotten.\n\nHernach vollgend des dorffs Ossingen alte brüch vnd recht widerum ernüweret 1601.\n\n1. Zum ersten glychen gelt, lydlon, dessglichen vmm kernen haber vnd vmm ander essige spys, so ist das recht, das einer ein tag vnd all tag püten lase, zum ersten an dryg schilling, darnach an sechs, <u>ynd dann</u> an nüwn, darnach an ein pfund, demnach ein andren nach biss vff fünffzechen pfund, vnd nach denselben potten wysst mans für ein oberhand <u>vogt</u>[^2], <u>der erlaubt dann an 18 ℔ ze büten.</u>\n2. Item erb vnd eigen fart ouch glicher gestalt wie gliechen gelt vnd essige spys, so einer das erst pott an nimpt, so sol man im keins rechten bestattnen.\n3. Item dyngskoüff vmm ross, stieren vnd ander dingsköuffe, so mag einer eim in acht tagen pütten lassen vsszůrichten darnach die pott ein andren nach, biss einer bezalt wirt wie obstatt.\n4. Item so ein frömbder by vnns ein gychtige schuld vnd mit recht in züchen muss, so ist das recht, das er in in vierzechen tagen vssrichten vnd zalen solte. Vnd so das nüt bescheche, so mag er dem rechten wol widervmm nach fragen, so ist das recht, das einer in vssrichten solte, das einer by sonnenschein noch ein halb myl wegs gan möge; wo söllichs nüt bescheche, so mag einer in ein offen wyrtzshuss ligen, vnd mordrygs dem rechten widerum nachfragen.\n5. Item so einer den drytten rechtstag betryfft, so ist das recht, das man eim in sin huss gange vnd im pfand vsstreitt, biss er vssgericht vnd bezalt ist.\n6. Item so einer den dritten rechtstagen über sicht, der ist allemal fünff schilling dem gericht zů bůss verfallen, demnach der oberkeitt heimkent.\n7. Item wellicher so gar ein vnbürlichen costen hoüscht, der sol das recht mit im bringen, vnd wie man dann an sinem ort halt, so sol er mit dem costen ouch ghalten werden.\n8. Item so hatt ein gemeind zů pietten an fünff schilling biss vff ein pfund, vnd gehört die bůss einer gemeind.\n9. Item wenn zwey ementschen ein andren zů gemeinder an nemen, vnnd von einandren one lyberben mit tod abgangen, so erbt das läbendig des abgestorbnen gůts, <u>es werde dann, wann zwey einannderen nemmend, inn der ethäding ein anders andingen.</u>\n10. Item wenn zwey emenschen mit einandren zů kylchen vnd zů strass gyengen, vnd die frow gienge vor irem eman mit tod ab, <u>ynd verliesse kinder,</u> so besitzt er der frowen gůtt, die wyl er vnuerenderet blipt, verenderet er sich widerumm mit einer andren frowen, so ist er den kinden ir můter gůt verfalen, <u>so lang aber ein kind ledig vnd bim vater inn der husshaltung blybe, so gibt er im nüt vsshin, vnd hatt die nutzung von dess kindes gůt.</u> gienge aber der man vor der frowen mit dod ab, so git man ir <u>vom gantzen gůt, das von iro vnd dem man naher verhanden vnd by einanderen ist,</u> ein kindsteil, es sig<u>en deren</u> lützel oder vil vnd nit mer, vnd hiemit vssgericht sin solte.\n11. Item es söllend ouch zwey ementschen, so sy beide schulden by einandren machtend, helffen zalen biss vff das ryngst gwand am lyb, so aber sin ewyb mit tod abgadt, sollend die kind ir můter gůt daran strecken vnd zalen.\n12. Item so ein můter mit iren kinden teilt vnd wenig gůt verhanden ist, so git man der můter ein vortel, damit sy dester bass erhalten möge.\n13. Item es ist ouch by vns der bruch, das ein vatter sine kinder erben möge, vnd nüt die geschwüstergite.\n14. Item so einer in der gemeind mit holtz oder am ops mit rossen, stieren, küen vnd andren vech schaden thete, so hatt ein gemeind den selben an ein pfund zů straffen, es möcht einer so vnbürlich handlen, es stünd dann an einer oberhand.\n15. Item so einer in der gemeind einem vsserthalb der gemeind ein hus zu kouffen gipt, der sol sin burgrecht verwürckt haben, vnnd so er nach in der gemeind huss halten wyl, sol er den inzug schuldig wie einandren vsserthalb dem dorff.\n16. Item so ein vatter vnd můter sön vnd töchteren hinder inen verliesse, so ist vnser bruch, das man den sönen einen vorteil nach gelegenheit des gůts <u>gibt</u> an hüsern <u>oder güteren,</u> vnnd so die döchtern, es weren vil oder wenig, sych nüt verhüratet, sollend die sön der můter <u>vnd</u> tochteren kalt vnd warm[^3] zůgeben schuldig sin.\n17. <u>Vnnd so ein sohn ohn lyberben vnd vnverhyratet, mit tod abgadt, so erbend syne brůderen vnd schwösteren all inne inn dem vorteil, zů glychem teil.</u>\n18. <u>Vnnd wann vnerzogen kinder vnd aber kein gůt verhanden ist, so ist nach gemeinem bruch vnd rechten vatermag schuldig, die kinder zů erzüchen.</u>\n\n[^1]: Hier und im Folgenden wird später korrigierter Text unterstrichen, vgl. Grimm: 97.\n[^2]: übergeschrieben, siehe Grimm: 97.\n[^3]: FN Grimm: korrigiert: herberig und platz im hus. Vgl. Grimm: 99.",
        "verweis_mehrere_weistuemer": [ "" ]
    },
    {
        "id": "weistum_schweiz_0028",
        "titel": "Ofnung von Andelfingen",
        "edition": {
            "stelle": "Grimm Bd. 1, S. 99–102",
            "notizen": ""
        },
        "original_link": "",
        "ort": "Andelfingen",
        "koordinaten": {
            "lat": 47.594995,
            "lng": 8.67916
        },
        "zeit": "k.A.",
        "typ": "",
        "schreiberinfo": "Vermutl. Leopold III. der Gerechte (1351 - 1386) aus dem Haus Habsburg, Herzog von Österreich, Steiermark, Kärnten und Krain",
        "region": "Zürich",
        "text": "Wir Lutpolt von gottes genâden hertzog ze Österrich vnd ze Styr grâff ze Habspurg vnd ze Kyburg vnd lantgrâff in Elsaz, thun kunt allen den die disen brief ansehent oder hörent lesen. wan wir vernomen habent, das von alter her by vnsern vordern vnd by vnsern ziten ein gut gewonheit gewesen ist in vnserm dorff ze Andolfingen, also verr, wer die güter inne hett in dem selben dorff, es sigint hofstett, äkker ald wisen, der mag wol hofstett da von verlihen vmb ein genanten zins, es sigint wisen ald äkker, dunkt es sin nachgeburen wäger getân denn vermitten, vnd das och derselb zins wider in die güter gang. Es ist och ze wissent, wie ein herr der Andolfingen das dorff, lütt vnd gut inne hett, her komen sol. des ersten so sol er her komen zu den drin gerichten, die man nempt egericht, mit zwein winden, mit einem habchk, mit einem vogelhunt vnd mit einem knecht in den obernkelnhof, vnd sont sin da warten all, die in diss gericht hörent; da sol och ein herr richten, der denn herr ze Andolfingen ist, armen vnd richen, wittwen vnd weisen, vmb eigen vmb lehen vnd vmb erb. Das erst egericht das sol sin ze sant Gläris tag, das ander sol sin ze meygen, vnd das dritt ze sant Martis tag, vnd wenn dü gericht vollgänd, so sond in die gebursami nemen, vnd sont in furen an ein wiert, der im aller erlichest ist, vnd inen aller vnschädlichest, den schaden den sont all die han, die in diss gericht hörent. Wäri aber, das sin ieman fürbasser bedörft, der sol in her bringen ân der bursami schaden. Wend ir nun hören, herr, waz rechtz ir hand ze dem obernkelnhoff, da lib vnnd gut üwer wär, da ein keller vf sitzt, wil der by lebendem lib ab dem hof varn, so sol er vf dem hof lân ein wagen vnd zwei joch vnnd ein ziehter, vnd sol denselben wagen laden mit buw, vnd wenn dü hinder reder koment da dü vordren stunden, so hett er gewert. vnd sol och vf den hof lân vier fryschling, die fryschling die sont sin, daz mans ze sant Martis tag genisen mug, so soll er och dar vf lân ein sessel vnd ein küssi, ein han vnd ein hennen, vnd ein sidlen vnd ein pfulwen vnd ein hantschuch, vnd ein jcct[^1]. Ist och, das der man abgât, hett er vnberâten knaben, so sol man im nüt nemen, denn ein hoptval, vnd nit füro, ist das das er vnberâten kind lât, lât er aber berâten kind, so sol er nemen, als er ze kilchen ist gegangen, vnd swert vnd messer. Ist aber, das er niena kint hiett, so sol er nemen als er ze kilchen ist gangen vnd swert vnd messer vnd nit füro. Ist aber, das die frow abgât, lât dü vnberâten tochtra, so sol man ir nüt nemen, sint sy aber berâten, so sol man ir nemen als sy ze kilchen ist gegangen vnd nit füro, vnd wär aber, das sich der man endritti vnd ein ander frowen naem, hett er denn drü bett, so sol min herr nemen weder das böst noch das best, hett er aber zwei bett, so sol er nemen weders er wil, die bett sol man im nut nemen, e das er sich verendrett, es sig by lebendem lib ald by totem; wär och, das er ein frowen näm by lebendem lib, wenn man im denn die frowen ze der vordren tür in fürti, so sol man das bett ze der hindren tür vs tragen, vnd nüt e. Die rechtung die hand all die lüt die miner herschaft sint. Ist och, das der man, der vf dem hof ist, kind lät, die dem hof vnd dem gut nüt gerâten mugent, hent die kint ein frünt, der mag wol vf den hof sitzen vmb die zins vnd vmb dienst, die von dem hof gänd vntz vf die stünd, das die kint dem gut gerâten mugent, des sol man in nüt vor sin. Alle lüt, die miner herrschaft guter hand vnd och lib vnd gut sin eigen ist, die mugent wol ierü kint berâten mit den gütern vnd sol in nieman des vor sin. Die lüt, die ze Andolfingen sitzent in dem dorff, die hand die rechtung vnd die gewonheit von alter her dan gehept, das enkein herr erben sol weder hus noch hof, noch akker noch wisen, noch enhein ligent gut, e das aber enkein herr erben sölt, hett er ander erben nüt, so sölt es e der nächst der güt by im hett erben, wölt aber ieman die hüser ansprëchen, die hie ständ, der sol och niena recht suchen denn ze Andolfingen, da dieselben hüser ständ. Da sol och nieman recht vmb sprechen denn die lüt die da hüser hand die da ständ, nach dasz recht. Wir hand och die recht in dem dorff, das wir wol mügent einem verbieten an offner strâss sin gut als in den hüsern, ald wo wir das begriffen mugent vf ein recht, ân den, der zu der schmitten fert vnd zu der müli. Es sol och nieman recht sprechen vmb enkein ligend gut, wan die die in dem dorff sesshaft sint. Es ist och ein gewonheit vnd ein rechtung, die wir habint ze dem nidren hof, das der nider hof sol han ein vaselrint, das der bursami nütz vnd from sy, vnd sol das selb vaselrint in gân ze mittem mertzen vnd sol man och dem selben ein brot gen als sitt vnd gewonlich ist; wär och, daz das selb rind ieman ze schaden gât, es sig in die äkker ald in die wisen, da sol man es vnschalkbarlich vss triben, ein vsser dem sinem in eines andern vnd nit fürbaz. Der nider kelnhof hett och daz recht, daz der keller sol lihen die kügen dem hierten, weler der bursami wol geuelt. Wir hand och daz recht ze dem obernkelnhof, das er sol han ein bok, der sol gân vnder vnser vech, ob wir geiss hie hettint, von dem bok hett er die rechtung, das er die geiss sol in tun dry mitwuchen in dem meygen, vnd sol die geiss melchen, vnd mag man wol ie ein geiss an der ersten mitwuchen lösen mit einem pfenning. Er hett och das recht, das er sol das klein vech verlihen, wen die bursami darzu erwelt, der hirt sol im och sines vechs hüten. Der kylchen zehent ze Andolfingen sol han ein vaselswin, das sol allweg sin. Es hett och der hirt daz recht ze dem obern keller, das er im sol buwen drü äkkerli, vnd sol im der hirt dar vf samen gen, vnd von dem äkkerli sol der hirt dem oberkeller hundert eiger gen ze Ostren. der oberhof hett och die rechtung, das man im sol holtz gen ze einer vffrichti vnd och brüchholtz ae pflügen, vnd dü rechten hant allü dü güter dü vnser herschaft sint. Es ist och ze wissent, das die lüt, die da gesessen sint ze Andolfingen vnd ze Adlikon, dem oberkeller sont erren dry stünt in dem jar, vnd die pflüg sol ein vorster samlen vnd sol denn der vorster vnder den pflügen nemen welen er wil, vnd da sol der vorster im tun, daz sin er sig vnd vns nutz. Der oberkeller sol och inen ein hiers ze essent gen, vnd tut er des nit, so mugent sy wol wider enweg varn, ald tun weders wend. Ist och, das sy im errent, so sol der oberkeller dem meyster ein brot gen, vnd sol daz brot also sin, das es von dem risten gang vntz fur daz knü, als verr, daz er dem knecht ein abentbrot dar ab schnid ob dem knü, vnd das übrig sol er denn hein tragen ob er wil. Es ist och gewonlich vnd och recht, das wir sont han ein vorster hie, der vns sol hüten wisen, akker, lioltz vnd och veld, der sol och des holz hüten durch das jar. den vorster sol ein bursami erwellen, vnd sol es ein herr, der denn vnser herr ist, lihen; der vorster hett och ein lehen da von, das heisset das vorsterlehen, er het och dü rechten ze den gütern, das man im git vorstergarben, als von alter her ist komen. Er sol och einem vogt vnd der gebursami gehorsam sin, als man sin notturftig ist. Es ist och gewonheit vnd recht, das man git ieder frowen ein karren holtz, dü ein kindli bringt, sy syg haimsch ald frömd, dü hie nider kumt. Man sol och dem niderkeller vnd dem oberkeller gen wychennacht holtz ieru fuder, als och da her sitt vnd gewonlich gewesen ist. Es sol och ein amptman vnd ein vorster nit holtz howen vntz das sich ein bursami erkenn, wa sy howen sont. Es ist och gewonlich vnd recht, das man die buwweg sol vf tun, des ersten so sol ein vallentor sin ze dem kilchtor, vnd sol das selb tor machen der oberkeller vnd dü Lindenmüli vnd Wilhelm Murer. Ein buwweg ist ze Gendrisow den man offen sol lân, vntz das man die hierss gesät, vnd sol in verschlahen wer des Mussen wis hett, vnd sol verschlagen sin, vntz das man die hiers geschnit, vnd dar nach sol man wider vff tun. Es sol och ein buwweg sin vf Bolla, den sol man och ze den selben ziten vftun vnd verschlahen, das selb sol ein meyger tun der vf dem meygerhoff sitzt. Es sol och ein vallentor vf fürwiger, das selb vallentor sol machen Eberlis gut vnd der meygerhof vnd Hanns Murers gut ald sin erben, vnd die sont ein haggen dar gen. Wir hand och vernomen, daz min herren die rechtung hand, das sy sond richten über das blut ze Andelfingen in dem dorf, wan sy stok vnd galgen da hand, was in ieren gerichten geschicht vnd in dem gebiet vnd niena anderswo, es sy ze Waltalingen vnd Guntringen, ze Ossingen vnd hie disent der Tur da vacht es an, ze Flach disent dem Lotzenbach vnd gât für den Schindelberg vf, vnd für den brunnen vf Altzna, vnd gât ennunt Henkart hin in die schönen buchen, dü in Oberwiler holtz stât, vnd gât in den grossen nussbom ze Berg vnd gat denn vf für nussbuch vnd gat in den Büterbach ob Torlikon. Es ist och ze wissent, wär, ob ein man ze Andolfingen ein junkfrowen ald ein frowen vf geistlichem gericht der e anspräch, vnd sy nit behub, der ist einem herren veruallen zehen pfunt, vnd der frowen och zehen pfunt Schaffhuser muntz. Es ist och ze wissent, wär, ob ein frow ze Audolfingen ald ein junkfrow ein man vf geystlichem gericht der e anspräch vnd sy in nit behub, dü ist veruallen einem herren zehen pfunt vnd dem man och zehen pfunt Schaffhuser müntz.\n\n[^1]: An dieser Stelle steht bei Grimm ein Fragezeichen, siehe Grimm:100.",
        "verweis_mehrere_weistuemer": [ "" ]
    },
    {
        "id": "weistum_schweiz_0029",
        "titel": "Öfnung von Laufen",
        "edition": {
            "stelle": "Grimm Bd. 1, S. 102–108",
            "notizen": ""
        },
        "original_link": "",
        "ort": "Laufen-Uhwiesen",
        "koordinaten": {
            "lat": 47.67111,
            "lng": 8.636943
        },
        "zeit": "k.A.",
        "typ": "",
        "schreiberinfo": "",
        "region": "Zürich",
        "text": "Diss sind dess hofs ze Lauffen recht vnd geding, die man offnen sol ze herbstgeding vnd ze maigengeding.\nDess ersten sol man offnen des hofs vnd der hoflüt gemainen schaden vnd gepresten. Das erst vnd das grösst ist die vngnosamin, wenn ain hofhörig man ain frowen nimpt, die nit sin genoss ist, der hat dess bischoffs vnd dess vogts huld verloren, vnd darumb ist recht, sitzt ein vogt vff sinem ross, so er es vernimpt, so sol er darab nimer kumen, e das er in gehamnet vnd gebyfanget, ob er mag. Darumb ainem vogt sin güt verfallen ist, doch sol er in schetzen in der maass, das ain bischoff oich ettwas da find, vnd wenn er sich mit einem vogt vnd mit ainem bischoff als gerichtet, dennocht so ist er järlichs ains bischoffs pfleger verfallen ze geben ze dem herbstgeding iij β pfening Schauffhuser müntz vnd ze dem maigen geding III β pfening der selben müntz.\nWenn oich ain man vnd ain fröw, die in den hof zu Louffen gehörent, sich in der mainung entgürten, das sy eelich by ain ander liggen wellen, si syen zesamen geben, oder sy haben ain ander selb genomen, so sind sy morndes, so sy vffstond, ain ander geerb vnd genoss über alles das güt, das sy yendert hand, es sye ligend oder varend gut, wie es genant ist.\nMan offnet oich die wunn vnd waid, die die hoflüt haben sond. Dess ersten sol ir waid gan vntz gen Sunelfingen in den brunnen, dar inne sond sy trencken, vnd gen Nüfron vntz an den wendelstein, da sond sy trencken in dem bach, vnd vntz gen Ellikon, da sond sy trencken in der Tur, das sol ir wunn vnd ir waid sin; man sperret inen es aber. Oich sond sy ir wunn vnd waid hon in den höltzer, die sy den von Tachshain geben hond, von dess vsspruchs wegen.\nMan offnet ouch, das Schaufhuser kein recht haben mit ir vich ze waiden disent dem Rin. Die hofflüt offnent öch dass die von Tachshain kain recht in iren holtzern haben. Ouch offnent si, das man dehainem das vorster ampt lihen sol, denn der in den hoff gehört.\nMan offnet ouch, dass ains byschofs von Costentz aigenschaft gang, vom Röribrunnen vntz gen Schaufhusen an das wighus vnd dannenhin vntz an den Rötibach, vnd was fräflinen da beschicht, darumb sol ain vogt richten, aber ain byschoff sol richten vmb aigen vmb erb, ald vmb gulten, vnd wenn es an die fräflin gät, so sol er dem vogt den stab geben, da gevelt denn dem byschoff von yeglicher fräflin III β phenning, si synt klain oder gross, so geuallet dem kleger vnd dem vogt was ye denn die vrteil gitt.\nAin byschoff sol ouch den hofflüten ainen richter haben, vor dem si ir sachen wandlen vnd vsstragen nach ir notdurft, vngeuarlich.\nAins bischoffs phleger sol öch lihen hirten vnd härten, vnd sol man aber im sin recht da von tun.\nEs ist ouch sidt vnd gewonlich, das man vorster sol setzen ze sungichten, dieselben vorster sond die hofflüt kiesen by ir eyd, die si die nützisteten vnd die besten darzu dunkent, denen sol es denn ains byschofs phleger lihen, vnd sond die dem phleger sin recht da von tnn.\nWär aber, das man nit vorster fund, so sond die keller die huober vnd die schuposser das holtz besorgen vnd behüten, als daher recht sidt vnd gewonlich gewesen ist, daz ist von alter also her komen. Wenn man nit vorster vindet, wer ye denn die schuposs inne hett, die man nempt Bilgrinsschupposs, der sol sich dez vorsteramptz vnderzichen, vnd sol auch im denn vollgen vnd werden was zü dem vorsterampt gehört, es sy klain oder gross.\nEs ist ouch gewonlich, daz ains byschofs pflëger sins herren zins sol gebütten vor sant Gallen tag viertzehen tag, vnd wër denn den zins in den tagen git vnd vff vertiget gen Costentz, wie denn dem zins mysslinget, da sol der bischoff den schaden han. Wär aber, das sich die lüt sumptin mit dem zins vntz nach sant Gallen tag, misslingt denn dem zins von vnwetter, so sond die hüber vnd die schüposser den schaden han. Wurd aber in der zinse entweret von ains bischofs wegen, so sond si ir zins ledig sin, also das si nit gebunden sind den zins anderst ze geben.\nWenn ouch die hüber vnd die schüposser ainem keller gezinsend so hand si gnüg getan, vnd sind furbas nit gebunden. Wer aber, daz yeman sumsälig wurd an dem zins, so mag ains bischofs pflëger ainen vogt ald sinen botten zü im nëmen vnd mag darumb pfenden zü dem hus ald zü der hoffstatt, die in daz güt gehörrend, ob er da phand vindet, vntz daz er gewërt wirt vnd da sol denn der vogt ze büss nemen V β phening vnd dez bischofs phlëger III β phening. wër aber, das si nit phand funden, so mugent si daz hus vnd die hoffstatt, acker wisen vnd wingarten, oder was denn zü dem güt gehört angriffen, mit versetzen ald mit verkouffen, als verr, vntz das si der zins die ie denn vsständ vnd der frëflin, die denn von der zins wegen geuallen sind, gentzlich gewert werden, doch mit der beschaidenhait, das die ehäftin gen dem bischoff vnd gen dem güt dehainen gebresten gewinne, vnd wenn man den zins gen Costenz antwurten wil, so sol ain vorster in dem schëff sin von dem mäl, daz das erst viertal in das schiff kompt, vnd sol vsser dem schiff niemer komen e das jungst viertal daruss kompt.\nEs sol ouch ain keller von Lauffen sinen zins dez ersten wëren, vnd dieselben zins sond zwen huber vnd zwen schüposser, ald ain hüber vnd ain schüposser schëtzen, vnd sol denn ain keller ir aller zins schëtzen.\nMan sol ouch ainem bischoff sin zins wëren vnd antwurten gen Costentz vff die pfallentz ön sinen schaden, doch mit der beschaidenheit, daz er den keller vnd ander lüt, die mit den zinsen vffuaren, zeren vnd verkosten sol vff vnd ab vngeuarlich. Ain bischoff sol ouch die nüwen zöll richten än der zinser schaden.\nWër ouch, das dehain hüber oder schüposser sinen zins gentzlich versäss drü jar daz er nichtz daran gëb, so wër daz güt zinsuellig vnd möcht es denn ain bischoff lichen vnder den genossen, wem er welt.\nEs ist ouch sidt vnd gewonlich, wenn ain herr sin flaisch wil hän, das sol man gebüten vierzehen tag vor sant Andres tag vnd vff welhen tag man daz gebüt, so sol ains bischofs pflëger vor an dem abend ze Lauffen sin, vnd sol sinen knecht vnd sinen swainer da bi im han, vnd sol denn der pflëger dem keller vnd allem sinem gesind die nachtsell geben enmornendz ze enbissen, vnd sond ouch denn die hüber iri swin da han, der sind funff hubswin, der ain ieglichs gilt vij β Costentzer ₰ vnd zway swin der ain yeglichs gilt viij β Costentzer phenninge, vnd ain swin das sol gelten vj β Costentzer ₰, vnd von den zwain swin der ains aht β Costentzer gilt sol ainem vogt ains werden, vnd vnder denselben swin sol ain vogt ein jar wellen vnd ains bischofs pflëger daz ander jar.\nDie mülin gilt ouch ain swin, das sol über vij β Costentzer gelten, vnd sol in der mass güt sin, daz es än kür in gät, vnd wenn die swin dar komend, so soll ain keller von Louffen kiesen daz erst hübswin vnd daz best, also so es vff die phallentz kompt, so sol man dauon werffen was böss ist, vnd wiget es denn zway vnd sibentzig phund ald me, so hät er recht gekosen; wiget es aber minder, so hät der keller mins herren huld verloren. In dem selben geding sond auch die hüber kiesen ain swin nach dem andern, vntz daz si alle kosen werden, welher sich aber da misshuti an dem kiesen, der hett ouch mins herren huld verlorn.\nWenn ouch die swin also gekosen werden, so sond die vorster die swin triben vnd antwurten gen Costentz vff die phallentz, vnd sol ouch ain keller den vorstern von ains bischofs gut ze stür geben i β ₰ Costentzer münsz, vnd wenn die vorster die swin also geantwurtent, so sol man in geben dez besten hübswins ruggen, da die swart dry vinger brait vff sy, vnd desselben swins schmër sond die vorster ouch dannen tragen.\nWenn ouch die swin also gebotten werden, als vorgeschriben stät, wellher hüber sich denn sumpti, das er sin swin nit da hett, vff desselben hübers vnd der hüb schaden sol ain pflëger da ligen, vntz das daz swin bericht wirt.\nWas ouch die swin höcher oder türer geschëtzt werden, denn ir ieglichs gëlten sol, als vorgeschriben stat, das sol ain pllëger dem, der ye denn das swin geben hett, vnuerzogenlich heruss geben, tüt er daz nit, so sol er in ze Louffen verkosten vntz er in bezalt.\nWër aber der swin dehains pfennig, ist daz vff der hüb erworffen vnd erzogen, so sol der hüber vij β Costentzer fur das swin geben, vnd sol es im selber haben, ist aber das swin koufft, so sol er ain ander swin dar geben, vnd sol im das pfinnig beliben.\nEs ist ouch sidt vnd gewonlich, wenn man mäyen geding oder herbstgeding haben wil, das sol man vorhin vierzehen tag gebüten, vnd so das geding morndes wesen sol, so sol ains bischofs pflëger vnd sin knecht an dem anbend gen Louffen komen, den sol denn ain keller die nachtsell geben vnd enmorndens ze enbissen, vnd wer denn dez pflëgers von gerichts wegen fürbas bedarff, der sol in ouch verkosten.\nWenn ouch die vischer ze vrfar in der mainung an sitzend, das si ainem bischoff vischen wellen, so sol er sechs die ersten lächs, die er nach enander vahet, ainem keller gen Louffen antwurten, vnd sol denn der keller die ingeäder nemen vnd sol die bachen saltzen, vnd so ains bischoffs phlëger die visch gesicht, geuallend si im denn nit, so sol der vischer die visch wider nemen, vnd sol ainem bischoff xxx β Costentzer phening dafur geben. Si sond ouch ansitzen ze aller hailigen tag, vnd was si in dem zug an dem donrstag gevahn vntz vff sant Nicolaus tag, das sond si den vögten antwurten, vnd sond die vögt den vischern vff den donrstag essen vnd trinken geben vngeuarlich. Wär ouch, das die vischer nach sant Nicolaus tag in selber fürbas sässen, so sond si ouch den vögten den vang vff den donrstag furbas lassen volgen. Da wider sprechent aber die vischer, si synt nit gebunden, die gesaltzen visch wider zenemen, vnd ainem bischof phening dafür zegeben, vnd syen ouch nach sant Nicolaustag nit gebunden, den vögten den vang vf den donrstag zegeben.\nWas manhafter lüt ouch in der vogty sitzend vnd ir aigen sundrig brot essend, der yeglicher sol den vögten dez iares geben ein herbsthun vnd ain vasnachthun, vnd sol in dez iars zwey tagwan tun mit der vögte geschierr, vnd sond in die vögt ze essen geben, so si die tagwan tund.\nWas aber hofhöriger man vsswendig den gerichten sitzt, vnd ir sundrig brot essend, der yeglicher sol des iars den vögten geben zway viertal roggen vnd ain vasnachthun fur all dienst.\nWër ouch sin ligend güt in der vogty verkouffen wil, der sol es dez ersten vayl bütten den lüten in der gut es gehört, vnd wend es die nit kouffen, so sol er es den hoflüten vayl bütten, welten es aber die hoflüt nit kouffen, so sol er es ainem bischoff vail bütten, vnd wër, daz es der byschoff nit kouffen welt, so sol er es den vögten vail bütten, wend aber es die vögt nit kouffen, so mag er es denn ze kouffend geben wem er wil.\nWelher aber sin ligend güt anders verkaufti, denn da vorgeschriben stät, so mag der dem er es von rechts wegen solt vail gebotten haben souil geltz darlegen, als denn daz güt geben ist, vnd daz güt zü sinen handen ziehen, ob er wil, vnd sol im das nieman werren. hofhörig lüt mügent ouch ir varend gut vor ains herrn stab, vnd vor ainem huber vnd ainem schuposser vermachen, wem si wend, alle die wile si än füren vsser irem hus an offen straass gän mugend, aber daz ligend gut sol ir dehainer den rechten erben endfrömden.\nVon der väll wegen, wenn da ain man von tods wegen abgät, sol ainem bischoff ze houptval werden daz best houpt, daz derselb man nach tod vnder sinem vyh denn gelassen hat; so sol ainem keller werden der best mantel, vnd daz gewand, daz er denn an den hochzitlichen tagen ze kilchen vnder sinem mantel getragen hat, vnd alli die geschliffin waffen, die er nach tod lät vntz an ainen gerter, den sol er der frowen lassen, das si stubenholtz damit how. Wër aber, daz er vnberäten sün nach tod liess, den sond die waffen beliben, ald wer die frow ains suns swanger, so der man abgieng, als bald denn daz kind geborn wirt vnd die vier wend gesëch, so sölten im ouch die wafsen beliben.\nEs sol ouch ainem vorster von ainem man ze val werden die best kapp, daz best gürtelgewand mit täschen vnd mit mësser, als er es denn getragen hett, vngeuarlich II hosan II schüch ald II stiuel, weders er denn nach tod gelassen hät.\nWenn ouch ain frow von tod abgät, so sol ainem bischoff ze val werden das best bett, das si denn tod lät, än die obern ziech, vnd ainem keller das best ober gewand vnd vnder gewand, als si an hochzitlichen tagen ze kilchen gät, yettweder gewand ains, vnd daz best houptüch, daz si denn nach tod lät; darzü wirt ainem vorster von ainer frowen ze val II schüch, I hüll, ob si ain hüllen gehept hät, vnd die gurtel vnd daz gurtelgwand, als si es denn getragen hät, vssgenomen die schlüssel.\nGät ouch ain frow ab, das si ainen man nach tod lät vnd vnberaaten tochtren, so sol das bett dem man beliben vntz daz er ain ander wyb genimet, vnd sol denn ainem bischoff werden. Nimpt aber er dehain ander wyb, so sol im daz bett beliben vntz an sinen tod, vnd sol denn darnäch aber an ainen bischof vallen. Lät aber ain frow vnberaten tochtran nach ir tod, den sol der val gentzlich beliben.\nWenn ouch hofhörig lüt den val lösen wend, den sol man inen V β nëher geben denn andern lüten.\nEs sol ouch ain ieglicher hüber, der ye denn hrn Wilhelms im turn hüb ze Mörla inne hett, den hofflüten allen vasel han, vnd darumb hat dieselb hub holtzrecht, so aber ander lüt den vasel bruchen wend, bruchend in die by dem hus, so sond si dem huber lonen, bruchend aber si den vasel vff dem vëld vor dem hirten, so sond si dem hirten lonen, vnd sol denn der hirt dez vasels darumb hüten, das man im dehainen andern lon von dem vasel geben sol.\nDez gotzhus güt von Rinow, daz ze Mörla gelegen ist, git ainem vorster allen zehenden, vnd darumb hät dasselb güt holtzrecht.\nWilhelm Amman, ald wër ye denn die wyss ze Mörla im kressen by dem brunnen inne hett, der sol ze höwet ainen mader vff dieselben wiss gewinnen, demselben mader sol ein vorster ze morgen ze essen geben, vnd sol der vorster daz höw helfen howen, vnd was höwes off der wis wirt, das sol ainem vorster halbs werden, vnd darumb hat daz gut, da die vorgenante wis in gehört, holtzrecht.\n„Es ist ouch zewissend, das der Wettenberg vnd ouch die birken verbannen sind an viij β, dez wirt den vögten V β, vnd ainem bischoff iij β. So sind die andern höltzer verbannen an iij β, wenn es aber ain vorster verbüt by vogt vnd by maiger, wër daz vberfert der ist ouch viij β veruallen den vögten V β, vnd dem bischof iij β.\nAin keller ze Louffen mag ouch ainem ieglichen genossen zünerholtz geben zü ainem halben hus, vnd die hüber vnd die schüposser zü dem andern halbtayl, doch also daz si vor mitenander ze raat werdin, wo es den hofluten aller vnschëdlichest vnd vnwüstlichest sy ze geben. In sölicher mass sond ouch die keller die hüber vnd die schuposser brennholtz vssgeben doch mit dem geding, daz der keller sinen tail dez holtz howen mag, wa er wil, also daz sin told vff der andren stumpen vall.\nEs ist ouch zü wisssen, daz zu einer hub gehört iiij füder holtzrechtz vnd zü ainer schüposs zway fuder holtzrecht, vnd was vbrigs holtz ist, denn in die hüben vnd schüpossen dauor geschriben ist, das sol dem keller vnd den hoflüten warten vnd beliben vnd nieman anders.\nOuch sol man mit sunderhait dez ersten yeglichem hus daz in der vogty gelegen ist, 1 karren mit holtz geben, wa ouch ain frow in der vogty kinds inne lit, si sy frömd oder haimsch, der sol ain keller von Louffen ainen karren holtz geben.\nWer ouch das ain keller dehainem von hass oder von vyendschaft wegen zimmerholtz oder brennholtz nit geben welt, als vor beschaiden ist, so mugnt im es die hüber vnd die schüposser geben än ainen keller.\nWenn ouch ain vorster von der hüt gän wil ze hus, so mag er ainen raitel holtz mit im hain tragen, wie gross er wil, doch mit dem geding, howet er den raitel in dem Mettenberg, so sol er den tolden fürkeren, howet er in aber in dem Stainenberg, so sol er den stumpen fürkeren.\nAin keller von Louffen soll ouch ie in dem dritten jar in Braiten riet yenhalb Benken ainen wëg machen, der xvj schüch wit sy, da durch die hoflüt mit ir vih ze wayd varin.\nMan sol ouch wissen, daz der holtzwëg von Uwisen vntz gen Mörla offen sol sin wäner vsser den güttern gemainlich geben ist, vnd was auns von ops oder von nussen vff den selben wëg vallet, das sol den lüten beliben, der die gütter sind, daruss der wëg geben ist.\nAin keller von Louffen sol ouch über die acker durch das Gaistal ainen offen wëg haben, der xvj schüch brait sy.\nDie hofflüt offnend ouch, das si von rechts wegen nit me hüner gebunden syend zegeben, denn von ieglichem güt, es sy ain hüb oder ain schüposs, ain hün. Man sol in ouch in der vogty die alten mäss geben.\nOuch offnend si, daz man irem vorster allen zehenden sol geben vnd antwurten von den garten zu Furtal.\nDie hoflut offnend ouch daz, daz vmb hoffhörigi güter nieman vrtail sprëchen sol, denn der in den hoff gehörre.\nSi ofnend ouch, daz die genossen ainen vorster vmb miestätig sachen, die von dez vorster ampts wegen vff louffen, straaffen mügend nach ir erkantnüsse. ",
        "verweis_mehrere_weistuemer": [ "" ]
    },
    {
        "id": "weistum_schweiz_0030",
        "titel": "Öfnung von Dachsen",
        "edition": {
            "stelle": "Grimm Bd. 1, S. 108–111",
            "notizen": ""
        },
        "original_link": "",
        "ort": "Dachsen",
        "koordinaten": {
            "lat": 47.665556,
            "lng": 8.618883
        },
        "zeit": "1532",
        "typ": "",
        "schreiberinfo": "Hanns Wilhelm von Fulach",
        "region": "Zürich",
        "text": "Hienach volgennd vnnd hierinn sind begriffenn die artickell, deren ettlich vonn altem hër gewesenn, vnnd die vberigen jetz nüwlich, solliche alle inn ein gloubhafftige offnung, die in den gerichtenn zu Tachsenn fürohin zupruchenn vnnd zuhaltenn, geschrifftlich zustellenn, durch den edlen vestenn Hanns Wilhelm vonn Fulach zu Luffenn gerichtsher zu Tachsenn, mit bystannd des vestenn Vlrichs vonn Fulachs des rhats zu Schaffhusenn sins bruders, eins, vnnd die erbarenn Cunrat Sagissman, Hanns Altenburg, Heini Span, Heinrich Rubli, Böley Span vnnd Hanns Keller Müller von Tachsenn, alle sechs als vonn wegen vnnd in namen einer gantzen gemeind zu Tachsenn hiezu verordnet vollmechtig anwälti, anderstheils. Ouch inn bysyn vnnd mit guettlichem vergünstenn, hilff vnnd rath des fürsichtigenn ersamen, wysenn Hans Rudolff Lafaters burger Zürich, der zyt vogt zu Kyburg, als vonn rechter oberkeit wegenn, vnd hilff des fürnemen, wysen Gebhart Hegners der zyt stattschriber ouch burger zu Wintherthur vnnd geschworner schriber inn einem ampt der graffschafft Kyburg, zu vffnen gottliche vnnd menschliche gerechtigkeit, vnnd des gemeinen armen mans er, nutz vnnd wollfart, geordnet gesetzt, abgerett vnnd beschlossenn wordenn, doch mit vorbehalt, das sollichs alles beidertheilen vorvffgerichter brieffenn, vrberen, rödlenn, vnnd verträgen, auch vnseren herren von Zürich als von wegen ires huses vnd der grafschafft Kiburg an aller oberkeit, herrlicheidt, gerechtigkeit vnd zugehörd inn allweg anschëdlich, annachteilig vnd gentzlich vnuergriffenlich beschehen syn sol. Actum am dritten tag des monats mayen, nach Christi vnnsers lieben herren vnd sëligmachers gepurt gezalt funffzehenhundert drissig vnnd zwey jar.\nDiss erstenn soll hinfur kheiner mer zu Tachsenn beherbergvt, behuset noch vnnderhaltenn werdenn one gunst, wüssenn vnd willenn eines vogtherrens, nach luth vnnd inhalt dess vertrags darum vormals vffgericht.\nZum andern soll hinfür zu Tachsenn keiner mer weder vmb haller noch pfennig spilenn, vnnd ob einer von Tachsenn vsswendig spilenn vnd man des vonn ime innen vnnd erfaren wurde, der vnnd dieselbigenn sollenn nüt minder gestrafft werdenn, dann als ob sy zu Tachsenn gespilt hettenn, nach inhalt der geschehenen vnnd künfftiger verbottenn.\nZum drittenn sollend alle gründ vnnd bodenzins by irenn vnnderpfandenn vnnd altem herkhommen belibenn.\nAm vierdtenn sollenn alle verbriefftenn schuldenn vnd zins by irenn würdenn vnnd krefftenn beston vnd plibenn, vssgenommen wyn vnnd korngültenn, so vff den güetteren erkoufft sind; da soll hinfür vonn einem gulden ein behemsch gebenn vnnd genommen werdenn, nach inhalt vnnser herrn vnd obern vonn Zürich mandat.\nZum fünfttenn von wegen der luffenden schuldenn, soll diss rächt gebrucht werdenn, namlich wann einer eim ein gichtige schuld schuldig ist, so mag oder soll der schuldvorderer den schuldner mit des junckeren vogt lassen pfendenn, vnnd so er den pfänndt, sollenn allso die pfannd inn stiller ruw liggen acht tag, vnnd so die verschinenn soll er dem schuldner aber durch den vogt lassenn zu der gannth verkhündenn, vnnd so nach der verkhündung aber acht verschinenn, soll der schuldheuscher mit dem vogt inn dess schuldners hus kerenn, vnnd pfannd erforderen, dieselbigenn nun der schuldner one inred vollencklich vmb syn schuld gebenn, dieselbigenn mag der schuldvorderer desselbenn tags verganthenn, vnd zu synenn handen nach der gannth ziehenn; doch ob der schuldner biss mornadis nach der beschehnen gannth, ehe vnnd sunn nidergangenn ist, käm, vnnd dem schuldvorderer syn hauptgut sampt dem costenn bezalte, soll er im syne verganthenn pfannd widerumb also zu lösenn gebenn pflichtig syn; ob aber der schuldansprecher vss dem pfannd mer losste dann syn houptsum vnnd costenn wëre, das er alsdann das dem schuldner widerkerenn; lösst er aber minder, das dann er zu sinem schuldner syn nachklag vmb wither pfanndt habenn moge.\nWenn aber der schuldner mit varenden pfandenn den cleger nit zuuerpfendenn vnnd zuuernüegen hatt, so mag er inne mit ligenden pfandenn verpfendenn, die soll dann der cleger sechs wuchenn vnd dry tag in grichten lassenn ligenn, vnnd demnach am abent verkhunden vnnd mornadis die angriffenn mit ganthen vnnd verkoffen. So aber der schuldner dem cleger weder mit pfennigen nach mit pfannden khein vernügenn zuthunn hatt, mit demselbenn sollenn die pott für vnnd für, wie vonn alter her kommen ist, gebrucht werdenn.\nItem wellicher ouch inn den gerichtenn zu Tachsenn den andern vmb syn schuld pfenndt, vnnd der schuldener im der schuld gichtig vnnd kanntlich ist, vnnd im pfand gibt vnnd dem schuldvorderer so er inn pfänndt nit recht püt, oder pfannd vff recht gibt, vnnd dem schuldvorderer die pfannd vss sind, dem schuldner die pfand verkouffenn will, vnnd der schuldner erst dann dem schuldvorderer recht pütt, so soll der vogt oder weibell dem schuldner die pfannd nutzit dessminder vff gannth richtenn, vnd im die vmb die schuld verganthenn, vnd dem schuldner danethin khein recht gegen sym widertheill gestattnet werdenn, vnnd soll dem schuldvorderer der rest von pfänden, ganthen, botten lon, mit der schuld vervolgenn. Zu gelicher wyss soll es ouch also mit botten gehaltenn werdenn, namlich so einer eim nit glich wenn das erst bott angleit würt das recht fürschlecht, soll ez ime dannethin nit mer zuthun gestattet werdenn.\nZum sechssten vmb erb vnnd eigenn, gichtig vnnd behantlich schuldenn, lidlon, huszins vnd bar glichen gelt, soll dem schuldner am erstenn tag an dry schilling, am andern tag an drü pfund, vnnd am drittenn tag an nun pfund haller gepottenn werdenn, dem cleger ein benügen zu thun; wo aber der schuldner sollichs ouch nit thete, dann soll im am vierdten tag bym eid vss den gerichten gepotenn werdenn.\nZum sibendenn soll das gotslesterenn, schweren vnd zutrincken by synem verpott für vnnd für anablessig plibenn.\nAm achtenden, so mag man züg nemen vnnd für den vogtherrenn wysenn, wer aber dem selbigen nach inhalt der vrtheill nit nachgiennge vnnd statt thëte, der verfallt dem vogtherrenn zu buss drü pfund, vnnd sym gegentheill ouch drü pfund haller. Doch das one alles mittell hierinn noch der wissung oder züg, so einer mit vrthell beschwert wër, die appellation für vnnser herren vonn Zürich zethun solls gestattnet werden.\nZum nündenn, wellcher zu Tachsenn ansprach an den andern hatt, der soll inne da, vnnd mit deheinen andern gerichten nit triben, bruchenn noch fürnemen, dann wohin inne die vrthell wisenn wurde; welcher dem nit glëpt, der verfalt zu buss nün pfund haller.\nZum zehendenn, so ein gast inn gerichtenn zu Tachsenn frëfflet, den söllenn alli die so in grichten gsessenn sind, by iren eidspflichtenn schuldig syn den gast ze byfangen, hanthabenn, vnnd dem grichtsherren ald synem vndervogt ze vberantwurttenn, so lang vntz er zum rechtenn gelopt oder trostung thutt, daran der gerichtsherr khommen mag.\nAm eilfftenn so einer vmb ein freuell gestrafft würt, ist er ein insëss, so soll er ann stab globenn, dem gerichtshern inn acht tagenn vssrichtung zu thun vmb die buss. Ist er ein gast, so soll er den gerichtsherrn vor dem gericht abtragenn.\nItem zum zwölfftenn welcher zu Tachsen husshablich ist, vnnd syn eigen muss vnnd brot isset, der ist dem grichtherrenn schuldig des jars zwenn tagwenn vnnd ein fassnachthun.\nZum dryzehendenn, so ein gmeind eim buwholtz vssgit, vnnd er verbuwet das nit inn jars frist, der verfallt zu buss der gmeind ein pfund haller.\nZum viertzehendenn, welcher den andern heisst freuenlich liegenn, der verfalt zu buss acht schilling haller.\nAm funffzehendenn, s0 ein vogt vmb marchenn angerüefft würt, dann soll der vogt den vieren gepiettenn, damit sy dem cleger one verzug marchind.\nItem zum sechszehendenn, so habend die vonn Tachsen inn holtz vnnd inn veld, von stëgen, wëgenn, wunn, weid, zun, stelinen, grebenn, fridhegenn, efatenn, brunnen, für vnnd liecht, vnnd derglichenn ehehafftinen wegenn zegepietenn von drygenn schillingen an acht schilling, vnnd von achten an ein pfund haller.\nZum sibenzehendenn, so mag der vogtherr zu Tachsenn für sich selbs vss der gmeind einen vndervogt, der inn gmess vnnd gutt syn bedunckt, nemmen, der dann inn synem nammen richtenn vnd den stab fuerenn soll. Doch mit vorbehalt, das der grichtsherr die gmeind mit einem vndervogt nit gefahrlich oder beschwërlich übersetzen, noch bevogtenn soll.\nZum achzehendenn, so einer zu Tachsenn ze einem insessen vffgenommen würt, der soll geben fünff pfund haller dem gerichtsherrenn, vnnd der gmeind ouch funff pfund haller.",
        "verweis_mehrere_weistuemer": [ "" ]
    },
    {
        "id": "weistum_schweiz_0031",
        "titel": "Öfnung von Embrach",
        "edition": {
            "stelle": "Grimm Bd. 1, S. 111–116",
            "notizen": ""
        },
        "original_link": "",
        "ort": "Embrach",
        "koordinaten": {
            "lat": 47.510278,
            "lng": 8.593334
        },
        "zeit": "1518",
        "typ": "",
        "schreiberinfo": "",
        "region": "Zürich",
        "text": "In dem namen des herrn amen. Es sy ze wüssenn mengklichem als dann vorhar das wirdig gotzhuss sannt Petters stifft zu Embrach von dem hochwirdigen wolgebornen herrn Hündfrido landtgrafenn von Kiburgk vnd archidiacono zu Strassburg gestifft, mit renndt vnnd gült versechen, die stifft des bropsts vnd ir eigen lüt mit sonndern rechten vnd fryheitten begabt, die bishar zu meyen vnd herbst geoffnett, vnnd aber nit all artikel nach dem buchstaben gehallten sind vss der vrsach, das sich die zit vnd alle ding darinn verennderent, ouch die gegenwürtig sich mit der verruckten nit verglichen mag; söllichs wir Heinrich Brennwald bropst vnd gantz capitel, mit gemeinen vnnsers gotzhuss lüten betracht vnns mit einandern vereint, in der allten offnung ettlich artikel, so wider das gemein recht, gütt siten, vnd ietzigen bruch warent, geendert, vnnd dise so hernach volgennt vff mittwuchenn nach Othmari des heiligen apts tag als man zallt von der gepurt Cristi vnnsers herrn thusend fünfhundert vnd achtzehenn jare, hinfür zü hallten angenomen gelopt vnd versprochenn.\nItem des ersten kostenn müe vnd arbeitt züuermiden, so sonnd meyen, herbst oder ander gotzhuss gericht fur disshin nachfolgender mass besetzt werden.\nItem der bropst oder sin amman fürendt den stab vnnd setzent die gotzhuslütt vss den vier quartten zwölff richter zu inen, namlich die in der kilchhöry Embrach dry man, die zwü- schent der Thur vnd Thöss dry man, die zwüschent der Thoss vnd Glatt dry man, die zwüschent der Glatt vnd Lindmagt dry man; diss zwölff richter der brobst zu meyen vnd herbst berüffen mag, vnnd was sy von gemeiner gotzhusslüten wegen handlent, söll jegklicher den andern ze wüssen thün in siner quart, vnd bestan als ob sy das alles gemeinlich gehandlet hettind. Es mag ouch ein iegklich gotzhusman, dem joch nit verkindt wirt, zü so- lichem gericht komen.\nItem so dick der richter einer von tods wegen abgat, oder sunst vnnutz wirtt, sond gemein gotzhuslüt in der selben quart ein andern an sin statt erwellen; diss ordnung sol allein zu meyen vnd herbst, vnd soman gotzhuss gericht hat, gebrucht werden, dem bropst vnd der stifft an allen iren andern gerichten wo vnd wie sy die hand vnschedlich.\nItem so ein bropst die meyen oder herbstteding wil hallten, so sol er dem lanndtgrafenn von Kyburg acht tag vorhin verkünden, der darzu komen, oder sinen anwallt selb tritt, mit einem habick, zwey windspilen vnd einem vogelhund dahin schikkenn mag, dem sol der bropst zu bysen geben vnd es im wol bietten vnd ouch ie dem hund ein brott vnd dem habick ein alte hennen. Es sol ouch der meyer vff dem kelnhoff im die ross die selben zit mit strow, höw vnd haber nach notturfft versechen.\nItem wellicher der ist, so dess schenks gütter zu ober Embrach von der stifft zü lechen inn hat, der sol in eignem costen dess gotzhuss richtern, vnd ob es im beuolhen wirt, gemeinen gotzhuslüten jerlich die meyen oder herbstteding, in des bropsts namen acht tag vorhin verkünden. Item wann ein bropst mit sinen chorherrn der landtgraf von Kiburg, oder sin anwalt mit den zwölff gotzhus richtern zü gericht sitzennd, sol der bropst dess erstenn sinen knecht fragen, ob die meyen oder herbst teding den gotzhusslüten, so darzu gehörent verkündt syge.\nItem deren iegklichem mit eignem namen rüffenn vnd wellicher nit kompt, die wil die offnung wert, der ist dem bropst dry schilling zu büss veruallen, möchti aber etlicher richter vss merkklicher vrsach nit erschinen, vnd die gotzhuslüt in siner quart kein andren schicktend, sond übrigen richter von den vmbstenndigen gotzhuslüten vff das mal ein andern an sin statt setzen, damit das gericht gantz werde, vnd fürgang hab.\nItem daruff soll man das gericht verbannen, all artikel in der offnung begriffen offnen, vnd ein vmbfrag haben, vnd ob die richter etwas übersehind oder nit erteiltind, so mag nach allen vmbfragen iegklicher gotzhussman hinder dem gericht ouch offnen das im ze wüssen ist.\nItem also sol man offnen, zu dem ersten dess bropsts recht vnd fryheit, züm andern des vogts, der gemeind vnd keller recht, zü dem dritten der chorheren recht, zu dem vierden der gotzhusslüt recht. Item demnach sol man richten den burgern, demnach den gesten.<h2>Dess bropsts recht.</h2>Item vff den tag, so der bropst die meyen oder herbstteding hallt, hat er all zwing vnnd benn, derglich vnd alle sachen vnd freuel zerichten biss an das malefitzi, das gehörtt dem vogtt zu.\nItem die kilch, der kilchhoff vnnd die hussre daruff, als wytt die mur darumb gat vnd begrifft, sind also gefrytt, ob iemandt darin flüchtig wurd, dem sol niemand nachilen, dar inn vachen, verpietten oder bekümbern, er were dann ein kezer, morder, kilchenbrüchel, oder einer so von gemeinem rechten dhein fryheitt haben söll.\nItem was freueln innerthalb der mur begangen werdent, als wytt die fryheit begrifft, hat ein bropst zestraffenn, sy treffind dann des malefitz an, so gehörent sy dem vogtt zu.\nItem der bropst hat ouch das recht, das er zü Embrach zü gericht sitzt, oder sinem aman den stab befilcht, vmb erb vnd eigen ouch all ander sachen, biss an das malefitzrecht.\nItem das gemein gericht sol allso besetzt sin, der bropst oder sin aman fürend den stab, vnd gibt von dess gotzhuss lüten sechs richter, derglich gibt der vogt von Kiburg ouch sechs richter, vnd sitzet sin weibel nebent dem gericht, die sachen so im züstand ze versprechen.\nItem die richter sollen schweren ein eyd zü gott vnd den heiligenn, das sy vmb all sachen, so fur sy zü recht koment, den armen vnd richen, iegklichem sin recht wellind glich sprechen, das weder durch miett, noch gab, nid, hass, früntschafft, oder vindschafft, vorcht, noth, dheiner ander sach halb vnderwegen lassen, ouch dem bropst, dem vogtt vnd iren anwellten, aman vnd weibel in allen dem, so sy inen gerichtes halb pflichtig sind, wellind gehorsam sin.\nItem der bropst sol vnd mag das gericht by dry, sechs vnd nün schilling bannen, vnd were sach, das ettlicher die selben gepott alle übersech, vnd er dem gericht nit gerichten möchte, als dann mag er den vogtt anrüffen, der inn by sinen gepotten hanndthaben vnd dem vngehorsamen wytter gepott anlegen sol.\nItem der bropst hat das recht, das im iegklich gotzhussman oder frow jerlich ein vasnachthun, wie söllichs landsbrüchig ist, geben sölle.\nItem er hat ouch das recht wytter, das im iegklich gotzhussman des jares ein tag in eignem costenn von dem morgen biss vff die nacht leisten sol, vnd ob er ir wytter bedorffte sonnd sy im gewertig sin, doch on iren costenn.\nItem der bropst hat das recht ouch, wellicher gotzhussman vngenossam wibet, den sol vnd mag er vmb die vngehorsame strafenn, wie lands brüchig ist.<h2>Des vogtts rechtt.</h2>Item alle gepott vnd verpott in dem gericht Embrach sollent durch den vogtt oder sinen weybel geschechen, vssgenomen des bropsts gepott by dry, sechs, nün schillingen vnd der priester gütt, es sigennd bropst, chorhern, lütpriester oder caplanen, ouch was in ir hüser getragen oder geflochnett wirtt, daran hat niemand nutz züuerpietten dann ein bropst durch sich oder durch sinen aman; doch sol man dem vogtt vnd mengklichem rechts darüber gestatten, wie dann das von allter har ist brüchig gesin.\nItem wellicher in dem gericht zü Embrach sitzt, er syge ein gotzhusman oder nit, der ist jerlich dem vogtt ein vasnachthün schuldig ze geben.\nItem die gemeind hat das recht, wellicher zü Embrach husen well, dem soll der vogt ein vfrichty vss dem hard geben, ob er sy darinn finden kan.\nItem wellicher zü Embrach wyl brott verkouffenn, der sol dem vogtt dess jars achtzechenn pfening gebenn.\nItem wellicher zü Embrach win schenckt, der sol von idem soumb vier pfening gebenn dem von Heidegg oder dem so das tabern recht von dem huss Kibürg zü lechen inn hatt.\nItem die gemeind hat das rechtt, wellicher nit pfening hat vmb win vnd brott, der mag ein pfannd, das zweymal so gütt ist als er nemen wil, vff das vass oder beck leggen, vnnd souil er bedarff, vngefrefelt nemen, nach dem aber das vass vskompt, vnd die beck verkoufft ist, so megent der winschenck vnd der beck ire pfand ouch vgefreuellt verkouffenn, doch söllent sy das dem schuldner vff sinen costenn verkünden vorhin.\nItem sy hannd ouch das rechtt vier dorffmeyer zü erkiesen, des dorffs vnnd gantzer gemeind sachen zü verwallten, die sollent dem bropst schweren als hienach volget.\nItem das sy wellent des bropst vnnd der stifft ouch des dorffs vnnd einer gantzen gemeind nutz fürdern vnd schadenn wennden, all ehafft sachen in holtz vnd veld by des bropsts büssen gepiettenn, vnd den der sollichs gepott übersicht dem bropst leidenn, der die in ziechen vnd daran ouch niemands schonen sol.\nItem so die dorffmeyer gefordert werdent, vff stös die lüt güttlich oder rechtlich zü entscheiden, sonnd sy, nach dem die partyen kuntschafft vnd wess sy sich behelffen wennd verhört sindt, die sach vff klag vnd antwurt entscheiden, das weder vmb mieet, gaben, früntschafft, fientschafft, noch ander wegen lassen, sonnder dem armen als dem richen iegklichem das darzü er recht hat zü sprechenn getrüwlich vnd vngefarlich.\nItem der sachenn, deren sy nit gewallt für sich selbs habent, söllent sy lassen an ein gemeind langen, vnd was darvmb das mer wirtt, dem sol mengklichs gestragx nachgan, es wurde dann etwas damit beschwert, der mag es mit recht widertribenn.\nItem die gemeind hat ouch ein vorster zu erwellen, holtz ynd veld züuerhütten, wie von allterhar, der sol dem bropst schweren das selb ampt getrüwlich zeuerwallten vnd was büssen veruallent dem bropst leyden, dar inn niemands für hallten noch schonen in dheinen weg, vnd wer der were den man durch des bropsts gebott nit möchte gehorsam machen, den oder die selben sol der bropst vnd dorffmeyer dem vogtt oder sinem weibel anzeygenn, der sy straffenn vnd nach gelagenheit der sach mit inen handeln soll.\nItem die keller hand das recht, das inen ein iegklicher pur des jars zwey mal söll eren, einist zü sant Gertruten tag vnd des andern zu mittem brachet; darumb sol inen vss dem hard geben werden was sy bedorffennt zü dem pflüggeschir. Es sol inen ouch ein jedes hus ein schnitter sennden zü den vesen, vnd einen zü dem haber, deren iedem sy ein nachtbrot sonnd geben, der drizechne koment von einem viertel.<h2>Der chorherren rechtt.</h2>Item die chorherren hannd das recht, wellicher gotzhussman oder frow von tods wegen abgand vnd erben verland, die der stifft Embrach nütz mit libs eigenschafft verwanndt, oder aber ir güt sünst vor des gotzhus vnd gerichtz stab nach der gotzhusslüten fryheittenn irem genossen verschafft hand, von dess oder der selben abgestorbnen gütt nimpt das gotzhuss den lass, aman vnd schaffner den val, namlich der aman alles geschmid geschir vnd der schaffner das gürtelgwand. vff disen artickel hand bropst und cappitel sich mit gemeinen gotzhuslüten vereint, ob etlich gotzhussmentsch das vngenossen erben hat, mit tod abgienge vnd das sin nit verschaffte, das als dann dess selbigen erben, fur läsz vnd fäl hieuor angezöygt der stift Embrach zwey pfund haller Züricher werung geben, vnd die hiemit gelöst vnd bezallt haben, vnd von wellicher wegen disz gellt bezallt wirtt sonnd mit namen vfgeschriben, jerlich verkündt, in gemein ir jarzit mit gesungner vigily vnd selmess begangen werdenn.\nItem wann ein nüwer bropst des ersten die gotzhuslüt berüfft vnd in eid nimpt, sol er inen des selben tags den imbis geben; aber zu anderm meyen oder herbstgerichten söllent sy in eignem costen erschinen vnd ist inen der bropst nütz schuldig.<h2>Der gotzhuslüten rechtt.</h2>Item gotzhuslüt sind so fry, welliche von tods wegen abgand, deren erben inen genoss vnd der stifft mit lips eigenschafft verwandt sind, die erben was söllicher gotzhussman oder frow verlat , sind desshalb weder vel, less, noch keinerley dafür ze geben schuldig. wellicher aber erben verliessind, die inen nit genoss noch der stifft mit eigenschafft verwanndt werend, von dere iegklichs gütt sonnd zwey pfund haller für väl vnd less gefallen, vnd der stifft one costen vnd schaden bezallt werden, von wellicher wegen diser val bezallt wirt, sonnd vfgeschribenn, jerlich verkündt, in gemein ir jarzit mit gesungner viglly vnd selmesz zü Embrach nach dess chors bruch beganngen werden.\nItem gotzhuszlut sind so fry, das sy mit ir lib vnd gütt wib vnd kint mogent varen vsz des gotzhus gericht, hinder ander herrn ziechen geistlich oder welltlich, in stett oder vff land, doch dem bropst vnd der stifft Embrach an ir recht fryheit vnd allt harkommen vnschedlich. vff disen artikel ist von bropst vnd vnd cappittel ouch gemeinen gotzhus lütenn eigentlich abgeredt, ob sich begeb, das ettlich der stifft Embrach eigen lut hinder herren oder stett zugent, die sy inn hallt diss vorigen artikels nit welltind dienen lassen, so söllent die selben gotzhuslüt bropst vnd cappittel vmb abgang vnd schaden, der inen dahar zü stat, güttlichen abtragen, wo aber das nit beschech, als dann sond die zwölff geschwornen gotzhuss richter, ie nach gelegenheit der sach darumb erkennen, was masz die selben gotzhuslut sich von bropst vnd cappittel abkouffen ledigen söllent vnd mögind, vnd was die sprechent, sonnd die gotzhuslut geben, bropst vnd cappitel nemen.\nItem ob gotzhuslüten sachen zu stündint die lib, er vnnd gütt berürtind, dar inn sol inen der bropst zu irem rechten behulffen vnd beratten sin, vnd ob sy dess begerent jerlich vff einen tag von dem morgen biss vff die nacht durch sich selbs oder sinen anwallten in eignem costen dienen.\nItem so dick vnnd vil gotzhusslüt spenn vnd stöss gewunent in sachenn die ir fryheitt vnnd offnung anträffendt, vmb die sonnd sy für den brobst vnnd dess gotzhus richter zu recht kommen, vnd was da gesprochen wirt sich lassen benügen. Item gotzhusslut sonnd schweren dem gotzhus vnd bropst, trüw vnd warheit ze leystenn, iren nutz zefürdern vnd schaden zewenden, dem bropst als irem herrn gehorsam zü sin, recht, fryheit, gewonnheit, die artickel in der offnung begriffen nach irem vermogen zu handthaben vnd zu beschirmen, ouch weder by radt noch that zesind wider das gotzhusz, den bropst vnd die chorherrn. ",
        "verweis_mehrere_weistuemer": [ "" ]
    },
    {
        "id": "weistum_schweiz_0032",
        "titel": "Öfnung von Ellikon",
        "edition": {
            "stelle": "Grimm Bd. 1, S. 116–120",
            "notizen": ""
        },
        "original_link": "",
        "ort": "Ellikon an der Thur",
        "koordinaten": {
            "lat": 47.564442,
            "lng": 8.82583
        },
        "zeit": "k.A.",
        "typ": "",
        "schreiberinfo": "",
        "region": "Zürich",
        "text": "Vnsers dorfs Älliken alt harkomen gerechtikeitten sind wie hienäch geschriben stätt.\nItem dez ersten hätt ein vögtherschaft ze pietten an dry schiling haller, das ander pott an vj β, das dritt an viiij β; wä einer das übersicht, vnd nütt gehorsam wär, denn mag man inn vnb die drü pott pfenden, vnd im dann pietten an i ℔ haller vnd darnäch an ij ℔ vnd dann an iij ℔, vnd dann an vj ℔ vnd denn an viiij ℔, vnd ob einer die pott alle übersäch, darnäch mag ein herschaft darzu tun vnd inn gehorsam machen.\nItem welicher frauenlich gegen dem andern messer, stang oder anders zukt, verualt der herrschaft vi ℔ vnd dem klager iij ℔, vnd die wil das messer nitt gar vss der scheid kumpt, ist kein bus da veruallen.\nItem welicher den andern herttfellig macht, verualt der herrschaft xviij ℔ haller.\nItem welicher ein stein erzukt vnd gegen dem andren wirft fräuenlich, verualt nach dem als er bewentt; überhept er aber den stein, so verualt er xviij ℔ hlr. bus.\nItem welicher in dem oberholtz oder in dem birchin lo brennholtz höwtt, verualt einer herschaft von jedem stumpen insunder iij β hlr., houwt er aber schedlich holtz aichen oder tannen, denn mag inn ein herschaft sträffen nach iern gnäden.\nItem welicher in der ow holtz höwt ob dem alten weg, verfalt och von iedem stumpen in sunder iij β, vnd vnder dem alten weg von yedem stumpen insunder V β ze buss.\nItem wer wessert den bruggwis bach vszhin vnd witter schwelt denn dry schüch von dem rechten zunsteken, verualt iij β bus.\nItem den gensbach in Niderwisen sol och gemeind gräben vntz an dez hübers wis an önd, vnd sol der selb grab offen stön, das einer müg mitt einem geriseten pflug da vff vnd nider farn, vnd hatt das recht, das man mag das vech da vff vnd nider jagen, vnd welich bedunkt das inn da schad beschech, mag ein zun vff das port machen, vnd nitt das port brechen onerlobtt.\nItem der hof ze Wald sol ein halben wagen haben vnd ij rinder an der tiechsel, vnd die andren für setzen, das der wagen gän mug.\nItem der kelnhof sol och ein halben wagen haben, ij rinder an der tiechsel, vnd die andren für setzen, das der wag gon mug, vnd sol ein keller den hof wol zünen vnd vermachen, wenn man schadhaft vech dar in tu, das es nitt darusz gang.\nEr sol och niemant erlobn das vech ze nemen, dem geschad gettan ist sy denn genug beschechen.\nItem die ober muli sol öch ein halben wagen haben, zwey rind an der tiechsel, vnd die andren fursetzen, das der wagen gon mug.\nItem wer Tösserpreitten inn hätt, der sol helfen die sulsetzen, vnd sol Vlli Steffa zünen vntz an die sul, vnd welich Tösser hof inn hond söllent en andren helfen das fallentor henken, der huber vnd wer sin gütt inn hätt.\nItem der frid vacht an an dem vorgemelten fallentor vnd gätt an den hanfbüntten abhin, so ferr als dez ammans gart gätt, glych dargegen vberhin, vnd gätt der frid an allen hanfbuntten abhin vntz an der heilgen büntt, vnd söllent die buntten den frid machen vntz an der helgen büntt, vnd wer denn dez schniders wingartten inn hätt, der selb sol och den frid machen als ferr der selb wingartt gätt.\nItem wer den bifang inn hät, sol och den frid machen, als verr der bifang gaatt, vnd wer dez schniders güt inn hätt, der selb sol och den frid machen zwischen der büntt vnd der zelg abhin, vntz vff den bach abhin, vnd sol der frid an allen wisen abhin gön vntz an bach in vndergrisch, vnd söllentt all wisen den frid machen, vnd fächt der frid aber an by Vlli Steffans hus vnd gat an der preitten abhin vntz vff den bach, vnd gätt der frid vfhin vntz an furtbach an das fallentor. wer Tösser gütt inne hätt, vnd der ziegelhof söllent das fallentor machen.\nItem an der stafflen wer die äker beider sit inne hätt nächst by dem fallentor, die söllent das fallentor machen vnd henken, vnd facht der frid an dem selben fallentor an, vnd gätt abhin vntz an der heilgen kölgartten, vnd gätt an der heilgen kolgertli vmhin vntz an dez ammans gartten, vnd da selb abhin vntz an den bach, vnd söllent die garten den frid machen vntz an bach, denn gätt der frid abhin vntz an Tösser gutt abhin, vmbhin vntz ans ertbrüstli, vnd sol der acker den frid daselb machen, vnd gätt der frid aber vsshin vntz ans kefi, vnd denn von dem kefi abhin vntz an das sinwel wisli, vnd fürer vntz an die riettwis, vnd dann zwüschen der ruettwis vnd dem sünwel wislin abhin vntz an der widumgütt, vnd da selb abhin zwischen Brasters wisli vnd dem witten giessen, vnd sol abhin gön zwischen Tenniker vnd Tösser gütt vntz an Tösser wis, vnd abhin an des schniders wis, vnd denn glich schlecht überhin vntz an Richli furtt, vnd denn zwischen Richli furt vnd der burg abhin vntz an das ow bachwisli, vnd söllent alle wisen den frid machen, vnd gätt abhin zwischen wisen wid ackren, vnd dez Cleinheims wis abhin, vnd sol die wis den frid machen, vnd gätt denn abhin vntz an die Erbeler wis vnd an der Erbeller wisz vfhin vntz an Erbeller, vnd sol och die wis den frid da machen, vnd gätt vfhin am Erbeller vntz an die straas, vnd an der sträs vfhin vntz an die büntt, die zu der tag mess gehoertt.\nItem gätt der frid zu der endren siten, fächt am fallentor an vnd gätt die kilchgassen vff vntz an die büntt vff dem berg zwischen beiden zelgen vffhin vntz an die straas vnd an das fallentor, vnd söllent beidersit enandren das fallentor helfen machen vnd hönken, vnd gätt an der sträs vshin vntz an Bürkilo, vnd von dem Bürkilo abhin vntz an die wis, die gen Wald hört, vnd zuring vmb die selben wis, vntz an das klein Bürkiloholtzli, vnd vor dem heltzlin abhin vntz an das fallentor, vnd söllent die so an das fallentor stossent beidersit enandren helfen das fallentor machen vnd henken. vnd gätt der frid aber vshin von dem selben fallentor vntz an das gütt das gen Wald hörtt.\nItem die sträs, so von Kefikon herin gätt facht an by Struben eich vnd gätt durch desz spitals ackerli genant der blatten gut ackerli, vnd gätt an Münchwilers acker vshin, vnd an des Beklis acker vnd glich über dez hübers acker vsshin, vnd schlecht durch den grunt durhin vntz an aspacker, vnd durch den aspacker vntz an Tösser acker, vnd an dem selben das furhöptt abhin vnder dez schniders ackerli durchhin vntz zwischen Tösser gütt vnd der obren muli, vnd durch das gůtt nider vntz vff den bach, vnd gätt vfhin vntz vff Lewerren an der kelnhofpreitten vfhin, vnd von Leweren vsz vntz vff den hungerbichel, glich durch die forchen vsshin vntz ans bechli, vnd denn ze Egghartz durchnider vntz an dez Egghartz hagwisli abhin vntz vnder dem aspi abhin, für das holder höffli abhin, vnd vom holder höflin ab fürfeldi abhin vntz an die tur gegen Niderwiseren.\nItem die straas so die Losgassen vshin gatt, welich daselb by dem fallentor gütter hönd, söllent beidersit das fallentor machen vnd henken, vnd gätt die sträs vshin zwischen dem gern vnd der Los an Cleinheinis acker, vnd denn zwischen Kleinheinis acker vnd Münchwilers acker durch das fusslochwisli vntz an die straasz.\nItem die straas gätt für Vlli Steffans hus vshin, vntz zum hubacker vsshin vff Leweren vntz an die straas, vnd vnderm hubacker vss an dem brunnacker vsshin, vnd gätt ze end vsshin vntz an die rechten straas, vnd ist genantt ein eselweg, sol sin das ein ros ein zweymüttigen sack da tragen mug.\nItem es sol och von dorf hinuss ein offner buwweg gän, als ferr der bisang gatt, denn hätt die selbewiss weg inhar zwischen Münchwilers vnd dez alten schniders giettren, vnd sol das ros in der furen vnd ietweders rad vff eim teil gön vnd an dem bifang vsshin vntz an den graben hönd die selben gütter weg vntz in das gessli, das ros in der furen vnd vff ietwedrem teil ein rad gön sol.\nItem es sol och ein offener buweg sin vss dem dorf vntz an dez schniders wingarten, vnd hätt des schniders wingart ein weg vntz in das gessli vnd hatt spitaler acker obnan an dez schniders wingarten inhar och weg vntz in das gessli.\nItem die gass die durch die widumbüntt sol gön zwischen der widen vnd Münchwilers güttren am bach vfhin vntz zu der obren muli, vnd wänn ein muli da wär, so must man den weg vftun vnd zu der muli laassen faren.\nItem Cleinheinis acker hatt weg durch Tösser hof vntz an die straas, vnd alle die so an die stras stossend hönd weg über sich selbs an die strauss.\nItem welher mitt hus zu Wald sitzt, der ist mitt vns vnd wir mitt im weidgenös, vnd hatt recht in dem clein bürkenlelin ze holtzen, vnd sol vns dez grossen gömen.\nItem die täfer gehört in dem hof gen Wald, vnd sol der selb win vnd brött da han oder ein botten vff der straas, vnd wenn er das nitt hätt, ist er vmb iij β verfallen.\nItem welich vsser inher buwet, der sol mitt sinem zieenden fich vnd geriselten pflug in das dorf farn, wenn er vmb geerd, so sol er risen, vnd wider en weg farn, vnd vns hie vngeiert laassen.\nItem das vndergris hatt weg durch das niderholtz vsshin, vnd dnrch den greberweg vfhin.\nItem die Niderwisen, wële an die ow stössent, hönd allweg durch die ow an brugen wasen.\nItem die bergwis hätt weg durch das genswisli vff, vnd suss keinen me.\nItem das gessli an dem erttbristli hätt man weg weidrecht vsshin ze varn in das riett im witten giessen.\nItem vndan herin vff dem bruggenwasen herin vnder dez schniders wis herin, da hätt man weidrecht ze farn inn witten giessen.\nItem der berg hätt das recht vshin ze karren die stafflen vsshin vntz vsshin hindan durch dez seilers hanfbüntt vnd durch die selben äker vsshin vntz an das gemür, vnd dem zeend inhin vntz zu dem huss vff dem berg.\nItem Tösserpreitt hätt das recht, das er sy zunnen sol als lieb sy im ist, beschäch im schad inhin, so gitt man im nutz darum, es sy dan ein rechter zunbrichel, tutt er aber schaden vsher, sol er bezaln, vnd glicher wis hätt die kelnhoff preit sölich recht wie Tösserpreitt.\nItem die owen hönd ein buweg durch ober widen vsshin.\nItem wenn man ein how gitt, so sol ein weibel öch holtz höwen souil als billich ist, vnd ist das kriegenriett och eins weibels, also das nieman dar inn mägen sol, ein weibel erlob im dann, doch hatt ietliche da weidrecht.\nItem wenn aichlen werdentt, so sol niemantt kein schitten noch lesen, e das ein gemeind eins wirtt, wie man die ding bruchen welt, vnd welich aigen holtz hönd mugint dar inn schitten vnd lesen, vnd mag vnser vech vnd schwin där inn gön, vnd weidgnös sin vnd wä einer schitt, da mag er den schwin danne werren, vntz er geliset vnder der selben eich, vnd keiner soll kein rechtt haben fremde schrinn herin ze nemen, er hab eigen holtz oder nitt. ",
        "verweis_mehrere_weistuemer": [ "" ]
    },
    {
        "id": "weistum_schweiz_0033",
        "titel": "Öfnung von Hege",
        "edition": {
            "stelle": "Grimm Bd. 1, S. 120–124",
            "notizen": ""
        },
        "original_link": "",
        "ort": "Hegi",
        "koordinaten": {
            "lat": 47.508186,
            "lng": 8.771379
        },
        "zeit": "1396, 1464",
        "typ": "",
        "schreiberinfo": "",
        "region": "Zürich",
        "text": "Es syge mengklichem zewüssen, das in vergangnen jaren ettlich grosz herren namlich herr Heinrich von Hochentüffen bischoff zü Wirzburg, herr Cünrat von Klingenberg bischoff zü Frisingen, herr Niclaus von Frowenfeld bischoff zü Costenntz, herr Cünrat von Thenngen archidiacon zü Costenntz, herr Fridrich von Thenngen thümbbropst zu Chur die bropsty Embrach nach einandern ingehept, die absenzen dannen genomenn vnd ir keiner personlich residiert hat, deshalb fryheit recht vnd herlikeit der selben stifft verschinen vnd mercklich abgangen sind; vnd als die selb bropsty demnach an den wirdigen herr Johansen Echinger von Constentz gelangt, hat er die widervmb ze ernüwern vnd in wesen zü bringen für handt genomen, vnd als man zallt von der gepurt Cristi vnsers herren thusend drü hundert nüntzig vnd sechs jar dem vogtthern, den insessen, desz gotzhuss eignen lüten, ouch andern darzü gehörende, ein meyenthedung vff den kelnhoff zü Hege verkündt, vnd durch die alten daselbs besundern den fryen, so ob vierzig jaren vorster gesin, die offnung lassen ernüwern, vnd so dick ein artikel geoffnet von niemand widersprochen, von den richtern by geschwornen eyden also sin erkent, ward der vfgeschriben, vnd der ofnung wie die bishar on mengklichs inred vnd widersprochen gebrucht vnd gehallten ist, damals gemacht ernüwert vnd vff gericht.\nDiser Johannes Echinger hat von eignem gütt vnd vätterlichem erb zennt vnd güllt zu Hege an die stifft Embrach, wie sy die nochmals innhand, geben lut vnd sag der brieff, so harvmb hinder dem gotzhus behaltten werdent, der datum lut tusend vierhundert vnd siben jare.\nItem so dick ein bropst meyen oder herbsttäding vff dem kelnhoff zu Hegy hallten wyl, sol er dem vogtt, insessen, ouch den gotzhus lütten so vszerthalb ätters sitzend vnd aber dahin gerichtzwengig sind, sölichs acht tag vorhin verkünden.\nItem so ein bropst die meyen oder herpstteding hallten wil, als dann sol er sinen knecht an dem abent so frü zü dem keller schicken genn Hege, das er denocht in die statt Winterthur komen, win, brott vnd allerhand spisz, so dem herren zügehördt, kouffenn vnd by gütter tagzit wider heim komen möge.\nItem vff sölich meyen oder herbsttheding mag ein bropst mit im bringen zwen herren vom cappitel, sinen amman vnd einen knecht, den allen der keller sol gen win brott vnd aller hand costgung, darzü die pfert mit höuw vnd strow versechen, vnd iegklichem rosz geben ein halb viertel haber Züricher mesz.\nItem so das gericht besetzt vnd verbannen wirt, sol man vmb iegklichen artickel inn der offnung begriffenn ein umfrag han vnd welicher gotzhusman oder insesz nit keme, die wil das offnen wert, der ist dem bropst dry schilling veruallenn, inn sumend dann ehafft sachenn.\nItem zum ersten sol man offnen dess bropsts recht vnd fryheit, züm andern des vogts, züm dritten der gemeind, züm vierden der chorherrn, züm fünfften dess gotzhus lütten.<h2>Dess bropsts rechtt.</h2>Item alle gericht sind des bropsts, vnntz an diebstal vnd fräuell sind des vogtz. Item all zwing, benn vnd efäden sind des gotzhus vnd desz bropsts. Item alle pfannd sonnd vor dem bropst ald sinem knecht gerechtfertiget werdenn, sol eim der vogtt pfand geben.\nItem alle ehafftenn sachen in holtz vnd veld sonnd by des bropsts büszen gepotten werden, vnnd were ettlicher so spennig, das er durch die nit zu gehorsamy bracht werden möcht, als dann sol ein bropst oder sin knecht den vogtt anrüffen, der solichen vngehorsamen man wytter ie nach gelegenheit der sach gepot anlegen sol.\nItem all büssen vnd fräfel by dry, sechs, nün schilling sind des bropsts.\nItem welicher gotzhusman in dem hoff Hege wibodte vnd sin vngenossame neme, den hat ein bropst darumb ze straffen.\nItem jegklicher gotzhusman vnd frow in dem hoff zü Hege soll jerlich einem bropst ein vasznachthün geben.\nItem es ist ein iegklicher gotzhusman im hoff ze Hege dem bropst schuldig ie des jares ein tag zeleysten in eignem costen von dem morgen bisz vff die nacht, ouch zu desz gotzhus offnungen vnd gerichten so dick er die vordert, vnd so er ire wytter bedorffte, sonnd sy im gehorsam sin, doch on iren costen.<h2>Des vogtts rechtt.</h2>Item wellicher zu Hege huslich vnd heblich sitzt vnd ein schüpposz buwt, der sol des jares dem vogtt zwen tagwen thün, darzü ein herbsthun vnd ein vasznacht hün geben.\nItem es sind ouch sechs hüben zu Hege, da sol man dem vogtt des jars von ieder zwen tagwen thun, ouch ein herbsthün vnd ein vasznacht hün gebenn.\nItem der kelnhoff gitt jerlich dem vogtt zwen müt kernen, vier malter zwen müt haber.\nItem ein gotzhusman, so zu Hege im ätter sitzt vnd ein schüppos buwt, gitt jerlich dem vogtt dauon einen halben mütt kernen, vnd hat gezinset.\nItem ein gotzhusman so zü Hege im ätter sitzt vnd ein hüb buwt, git jerlich dem vogtt ein müt kernen vnd ein müt haber, vnd hat gezinset.\nItem ein gotzhusman, so vszthalb ätters sitzt vnd genn Hege gerichtszwengig ist, thüt dem vogtt ein tagwen vnd git im ein vasnachthün.\nItem die sechs hüben sonnd dry wegen han, mit denen sy dem vogtt dienennd des jars einen tag, es sige stecken oder win zefüren, vnd die schüppossen sond darfür setzen, doch das sy des selben tags mogent wider heim komen vnd nit wytter.<h2>Der gemeind recht.</h2>Item hienach volget der ätter vnd efaden zü Hege mit allen anstössen, vnd des ersten die zelg vff Grützen genampt.\nItem dise zelg stost eins teils an deren von Oberwinterthur zelg ouch vff Grützen genampt, dannothin an Hofmans von Sehen höchy, wytter an Cünrat Erins halden zu Rumiken, wytter an den wald ze Hegeberg.\nItem der selb wald Hegeberg begrifft vff hundert juchart wytt, vnd stannd dar inn büchen vnd tannen, vnd stost an den hoff ze Etzensperg den die hofman zu Sechen inn hand vnd danothin an der Erninen holtz.\nItem es lit ouch gar nach enmitten inn der obgemelten zelg ein holtz begrifft vff funfzich jucharten, heist vff dem Würmal, da stand thannen vnd vorhen dar inn, dise beide weld sind der stifft Embrach eigen vnd wie man die nutzen sol wirt hernach komen. Item die ober zelg stost gegen Rumiken an Cünrat Erins hoff, danothin an herzog von Ellsouws standbrunnen, wytter an heren Rutty, wytter an das birch, so genn Wysendangen gehörtt, dannothin an deren von Wysendangen, Langenspach vnd den wurbüchel, dannothin an des von Landenbergs acker, den man nempt gewand. Item die wisenn zu Hege stossend an deren von Wisendangenn wisen, vnnd des erstenn an des Klügen, demnach an des Biebers etzwis, vnnd dannothin an das riett. ltem die dritt zelg heist das Hegeveld vnd stost vff der vszersiten an deren von Oberwinterthur zelg.\nItem in disem kreisz hieuor gemelt lit des von Landenbergs burghoff, da sich spenn vnd stöss des weidgangs halb erhept vnd als man zallt tusend fünfhundert vnd nün jare durch herr Rudolff Äscher altburgermeister vnd meister Heinrich Winckler beyd des rates vsz empfelch vnser herrn von Zürich betragen sind, alles lut vnd sag der brieff so darumb hinder dem gotzhus ligent.\nItem die meyer zü Hege sonnd jerlich zwen dorffmeyer vnd einen vorster vsz inen erwellen, die selben dorffmeyer sond dem bropst loben vnd der vorster schweren, das si wellind der stifft Embrach vnd der gemeind zü Hege nutz fürdern vnd schaden wennden, alle ehafften sachen in holtz vnd veld by des bropsts büssen namlich dry, sechs, oder nün schilling gepietten, vnnd alle die so büszwirdig erfunden werdent dem bropst leiden.\nItem die selben dorffmeyer vnd der weibel des gotzhuszes weld namlich den Hegeberg vnd Würmal in güttem schutz vnd schirm hallten vnd niemand dar inn holtzen lassen, dann die so des gotzhus gütter innhand vnd buwenndt, denen mogent sy buwholtz vnnd brennholtz dar inn erlouben zimlich vnd nach gelegenheit der sach, ienach dem einer der selben gütter innhat, doch das die holltzer dadurch nit gewüst werdint.\nItem wann de insessen zu Hege dem vogtt vmb hüner, tagwen vnd vogttrecht wie hieuor gemeldet wirt vorichtend, als dann sol er die beschützen vnd beschirmen, ouch aller vnzitlichen dingen von sin vnd die in keinen weg wytter beschweren noch übersetzen.<h2>Der chorherren recht.</h2>Item es ist ouch zewüssenn, das von allter har ein ein iegkliche hub vnd schüpposz ein schaff, das drithalben schilling pfening wert was, dartzu iegkliche schüppos, dero sechzechen sind, ein vasnachthün, vnd von iegklichen güttern fünff schwin, dero iegklichs siben schilling pfening wert was, darzü der meyer vff dem kelnhoff vnd der müller ze Hege iecklicher einen halben soum Elsesser win, vnd ietwedern simlen von einem müt kernen gebachen, darzü einen müt futterhaber jerlich den herrn gen Embrach vff das nüw jar an sant Steffennstag zebringen schuldig waren. dise bresentz sy als dann vnder sich selbs teiltend. Damit aber cost müg vnd arbeit vermitten belib, so ist vff deren von Hege pitt vnd beger söllichs nachgelassen, die schwin, schaff, hüner, win, simlen vnd haber alles zu kernen vnd gellt vff die gütter geschlagen, vnd zücht es der schaffner mit andern des gotzhus zinsen in, gitt iegklichem herren vff sant Andres des heiligen apostelstag für schwin vnd schaff ein pfund haller presenntz vnd vff sant Steffan prothomartiris tag ein pfund haller für Elsesser win vnd simlen presenntz.\nItem die chorherren hand ouch das recht, wann sy vff sant Andresen abend gen Hege rittend genn rechnen, das sy der meyer vff dem kelnhoff mit essen vnd trincken sol hallten inmasz vnd vorm als von dem meyen oder herbstgericht hieuor geschriben stadt.\nItem der chorherren recht vnd fryheit gegen den gotzhuslüten zu Hege, der glich der gotzhuslüten recht vnd fryheitt sonnd all hie vsz der stifft Embrach offnung geoffnet werden.",
        "verweis_mehrere_weistuemer": [ "" ]
    },
    {
        "id": "weistum_schweiz_0034",
        "titel": "Öfnung von Oberwinterthur",
        "edition": {
            "stelle": "Grimm Bd. 1, S. 124–128",
            "notizen": ""
        },
        "original_link": "",
        "ort": "Oberwinterthur",
        "koordinaten": {
            "lat": 47.516666,
            "lng": 8.768611
        },
        "zeit": "1472",
        "typ": "",
        "schreiberinfo": "",
        "region": "Zürich",
        "text": "Item des ersten wenn juncker Hanns ein egericht haben wil, sol er einem herren von Petershussen oder sinen amptlütten das vor verkünden, wenn das geschicht, kompt er oder sin anwalt nit, so mag er richten vnnd soll eins herren von Petershussen offnung vorgan, darnach des vogts, darnach des meyers vnnd zu letst der gemeind, vnnd sol an dem abend, so er morndes gericht haben wil, ein knecht gen Oberwinterthur schicken, vnnd von huss zu hus zu dem gericht lassen gepieten, vnnd so er das gericht morndes haben wil, so mag er komen selb annder oder selb dritt, ob im ein gut gesell vff dem wëg kompt, vnnd sol inen der keller den imbis geben, vnnd sin pfärdt inn das futer stellen, biss an das visslach, vnd den annder sunst futer geben.\nItem nach dem imbis sol er richten vnnd das gericht bannen, an iij β haller, vnnd wellcher nit kompt dem gebotten ist, der gibt iij β hr.\nItem alle fräffel, bussen vnnd gebott inn des dorffs ether, zwing vnd benn, inn holtz vnd inn velden sind alle sin, vnnd zestraffend all sach vnnd fräfel, vssgenomen was den hochen gerichten zugehört.\nItem wellcher den anndern mit der fuust on ein gewaffnete hannd schlacht, der gibt X β hr.\nItem wellcher den anndern howt, oder schlacht mit gewafneter hannd mit messer oder annderm, oder ein messer zuckt, der gibt vj ℔ hr., vnnd dem cleger iii ℔ hr. Ob aber der cleger nit clagen wellt, vnd der vogt clagen müsst, so werdennt im die drü ℔ zu den vj ℔ hr., vnnd wellcher söllich zwyträcht horte, der möchte zulouffen mit gewafneter hand vnnd scheiden vnnd keinem teil bystand thun, ob sich aber erfunde, das er nit glich gescheiden vnnd dem einen theil bystand gethan hette, der ist die vorgenanten buss verfallen.\nItem wellcher ein stein fräfenlich begrifft, vnnd nit wirfft, der gibt xviij ℔, wirfft er aber, so ist er busswirdig nach dem vnnd der wurff bewendt wird.\nItem wenn ein keller einem vogt mit einem erwagen zwurend dient, so soll die hub mit einem karren einest dienen.\nItem alle die so eigen hofstett haben, gebend ein tagwan vnnd ein vassnacht hun, vnnd gend dartzu vogthaber, nach dem vnnd dann sin rodel vsswisset von alter herkomen.\nItem wenn er die tagwan haben wil, soll er an dem abend ein knecht schicken, vnnd heissen komen die tagwan zethund; kompt einer nit, mag er im gebietten an iij β hr; vnnd wellcher nit kompt soll er im die häll nemen vnnd den aber gebieten an vj β hr. kompt er nit, dann füro gebietten an viiij β. nach dem an iij ℔ darnach an vj ℔, demnach an viiij ℔ vnnd will einer vngehorsam sin, mag er die oberhannd ankomen, vnnd inn gehorsam vnnd zwanggehörig machen.\nItem wo einer ein wëg für, da nüt ein gmeiner wëg zefarend weri, das mag einer einem wol weren, vnnd mag er nit widerumb hinder sich faren, so soll er inn für V β lassen faren vnnd mit im reden selbs oder durch des dorffs knecht verbieten, den wëg nit füro zefaren, vnnd wil er das nit miden, so hatt er ein fräffel verschuldt.\nItem wo gotzhuslüth zu der e beraten wären, die mag ein vogt mit vatter vnnd mit mutter willen zu der e vssgeben inn die genossami, des gotzhuslüth one anbringen einem herren von Petershussen, vnnd wo einer vss der gnossami wibet, das mag ein herr von Petersshusen oder der vogt straffen, wellcher das des ersten innen wirt.\nItem wenn der vogt am sonntag zu der kilchenn kompt, soll ein lütpriester im den imbis geben, vnnd dem vëderspil ein vy.\nItem ab dem kelnhof vogt rëcht xij müt kernen vnnd iiij malter haber vnnd XXX β hr. vnnd ab der hub vij müt kernen vnnd iij malter haber, vnnd wo der kelnhof vnnd hub die vögtrecht nit ertragen möchten, sol ein herr von Petersshussen im die vss sinem casten geben.\nItem wer dem vorster ein pfannd fräffenlich vorhielti, so er inn pfennden wellte der ist ein fräffel verfallen; der glichen wellcher vsser dem dorff ein frömbden pfennden wöllt, vnd es im das fräffenlich vorhielti, der ist ouch ein fräffel verfallen.\nItem wäre, das ein vorster inn den hölltzeren misshuti, vnnd das des gotzhus lüth vnnd keller das bekannten, das sol der vorster bessren mit dem besten houpt, das mag er lösen mit j ℔ hr.\nItem ein taberner oder wirt soll win vnnd brott oder ein botten darumb vff dem wëg haben, vnnd wenn er das nit hett so ist er iij β verfallen. er soll ouch pfannd nemen, die des dritheils besser sygen, den man im schuldig syge, vnnd die nit versprëchen, vssgenomen blütige pfannd vnnd nass garn, die soll er nit nëmen vnnd ein gast nit lenger dann über nacht behalten, es syge im dann eben.\nItem ein wirt hett die fryheit, wer im das syn entragen wil, das er im darumb nachlouffen vnnd sin mitsässen vmb hilff manen mag, vnnd den vssziechen, so im das sin entragen wellt, vnnd das sin von im erhollen, vnnd weder er vnnd die im helffend damit nützit gefräfflet haben. Es soll ouch niemand hie zu Oberwinterthur weder win brott noch ze essen geben, es syge im dann von einem vogt oder dem wirt vergunst worden; wer darwider täthe der ist ein fräffel verfallen.\nItem ob einer herkäme, wer der were, vnnd ein hus vff des gotzhus hoffstatt buwen welte, das soll dann stan an einem vogt vnnd gotzhuslüten, was er dem des die hofstatt ist daruon ze zins gëben sölle, dem sol man denn holtz geben zu siner nothurfft, der das vertrösten mag, das er das verbuwen vnnd nit erfulen lassen welle; wöllte aber der des die hofstatt ist die inn jars frist buwen, so mag er die behaben vnnd nit von im lassen.\nItem wenn ouch einer käme vnnd buwen wellte vnnd nit mer hofstetten weren so soll ein herr von Petersshussen hofstatt geben ab des kellers breyten, vnnd das aber stan an einem vogt vnnd gotzhuss lüthen, was er daruon ze zinns gebe, das dem gotzhuss besser gethan, dann vermitten syge.\nIIem was von gotzhussgüttern verlichen wurd, es were inn holtz oder veld, sol der meyer vnnd gotzhus lütt das besächen, vnnd bedunckt sy sollich verlichen dem gotzhus besser dann vermitten sin, sol man dem vogt ein hun daruon gëben vnnd das verbriefft, das es nitt geeignett dem gotzhus enttzogen vnnd veraberwanndlet werde.\nItem were, das ein belümdet mensch hie, das die sach nit offennbar were vnnd darby rëchts begerte, den soll ein vogt zu rëchter hanndt haben vnd dryg tag vor gen Kyburg verkünden, vnnd kompt niemand von Kyburg nach den dryen tagen, der zu im clagen vnnd rëchtuertigen wellte, so mag im ein vogt lassen gan vnnd niemands darumb nichtzit schuldig sin; wirt er aber beclagt vnnd vber wunden der verlümbdung schuldig sin, so soll ein vogt vff stan vnnd dem stab von im geben vnnd die hochen gericht furohin mit im hanndlen lassen nach gstallt der sach.\nItem wellcher sich vmb lidlon beclagen lasset, der ist verfallen dem gericht iij β vnnd dem cleger ouch iij β, verpfendt er im aber vor, so ist er nützit schuldig, were aber, das er dem gericht widersässig vnnd dem ersten gepott nit gehorsam were, so ist er aber iij β dem meyer vnnd iij β dem cleger verfallen, vnnd mag im zu dem anndern gebietten an vj β hr.; kompt er nit, so ist er dem meyer die vj β vnnd dem cleger iij β verfallen vnnd zu dem dritten soll man im gebieten an viiij β, kompt er nit, so ist er dem meyer die verfallen vnnd dem cleger iij β hr.\nItem wenn ein gast käme vnd gerichts begerte, vnnd an einem wirt ligen müsste, dem soll man drü gricht haben, vnnd by einem schoub richtenn, das er ab dem wirt kome, vnnd im vor schaden syge, vnnd ein gast soll das rëcht vertröstenn, kompt aber ein gast der ein nachgebur ist, vnd nitt wyt von hinen wonet, vnnd rëchts zu einem inwoner begërt, den mag er beclagen ob acht tagen vnnd vnnder xiiij tagen ; vnnd ob einer einem pfannd gebe, sol er die ligen lassen acht tag vngeuarlich, vnnd wenn er die verganten wil, sol er im am abend das verkünden by sonnen schyn by des gerichts botten, wie er morndes ganten welle, vnnd lösst er merr den sin schuld, sol er disen hin vss gëben, lösst er minder mag er im füro heissen pfannd gëben vnnd sin schuld lössen, vnnd wenn einer also pfannd verkoufft, die soll er ligen lassen, vnd damit warten, als dann gantrëcht zu Winterthur inn der statt ist, wellcher aber einem über söllichs nit pfand gëben wellte, verseyte vnnd fräffenlich verhielte, der ist dem vogt ein fräffel verfallen.\nItem alle die hie ze buwen hend, die mögen ross haben souil inen zu dem buw im etter gelegen nothurfftig ist, vnnd soll die nachts by der sonnen vnndergang inn den Limperg tryben vnnd morndes by der sonnen vfgang wider darus, vnnd hannd ein keller eins oder zwey veldross die mag er im Limperg hinnen oder vornen haben, vnnd söllen die meyer im zu dem huss gan vnnd fragen, ob sy hinden oder vornen inn dem Limpperg gangind, vnnd an wellichem end sy dann gand, söllen die meyer an das annder end triben.\nItem wellicher schwin hat, der soll dartzu ein hirten oder aber im stal haben, das niemand davon schad beschäche, dann wem daruon schad beschäche vnnd er das clagt, als dick das geschäche, so ist er iij β hr. verfallen zegëben dem meyer, vnd dem beschädigiten sin schaden abthun, doch vssgenomen die wintermonat.\nItem wo gännss durch ein zun schlieffind vnd einem schaden tätten, die mag einer in thun, da ist jede gans vj β hr. verfallen, flug sy aber über den zun, mag sy dann einem werden, der mag ir den schnabel in den ether obnen stossen, vnnd über vsshencken, darumb hett er niemand zeantwurten, sy kom dannen oder nit, vnnd die gänss söllen ein hirten haben oder ein stal.\nItem es söllen der meyer, keller vnnd gotzhusslütt vmb sannt Martistag achttag vor oder nach vngeuarlich zesamen komen vnnd ze rath werden, in wellichem holtz man die hoüw vss- gëben welle, wo es dann aller vnschädlichst sige, vnnd wenn das geschicht das man vssgëben wil, so soll des dorffs weibel am abend von hus ze hus gan vnnd das verkünden, vnnd soll man die vj wuchen alle wuchen iedem souil burdina gëben, souil er vierteil haber ze vogthaber gipt, vnnd wellcher zu ieder wuchen sinen houw nit abhouwen, dem ist man füro nit schuldig zegëben biss der houw von im abgehowen wirt.\nItem so hatt der keller vff dem kelnhoff vnd der meyer vff der hub rëcht holtz zehowen, wo der houw vssgëben wirt nach ir nothurfft zu irem bruch.\nItem wellicher ouch dem anndern sin how vss howen oder sunst wyter howe dann im zehowen geben were, der ist von iedem stumpen zegëben verfallen iij β hr.\nItem wenn ouch der keller oder der meyer vff der hub zimern wil, darumb söllen sy ein meyer bitten, der soll inen das nitt versagen, vnnd geben wo das dann vnschädlich ist vnd inen komenlich on geuerde.\nItem ein vorster sol alle tag zwurend inn den Limperg gan vnnd zusächen, das nit schad beschëche, vssgenomen iij tag inn der ernd, die mag er versitzen vmb das er sin garben samli, er mag ouch alltag ein holtz mit stand vnnd tolden anneinandern howen, wie er dann das tragen mag.\nItem wellcher ouch dem weibel an dem hëlligen abend zu wienächt hochtzitbrott gibt, wo mit er inn dann meint, dem mag er gëben holtz als vil, als der sëchs höwe einer ist.\nItem wellcher dem anndern felben wüst, vnnd das von im clagt, der ist iij β verfallen vnnd wellcher einem sin graben abweidet oder abgrasset, vnd das clagt wirt, ist iij β verfallen.\nItem was ouch egerden inn den eschen gelegen sind, vnnd einer verbut im daruf nit zefarenn, wer das darüber thätt, vnnd das clagt wirt, der ist iij β verfallen.\nItem wellcher ein gespannen ross an sinem schaden vindt der ist ein halben müt kernn oder haber verfallen, vnnd ein vngespannens ein viertel, vnd das ein seil am hals zuhett ouch ein halben müt.\nItem wenn zwo frouwen mittenanndern zurnennd vnnd an anndern schlachend, die mögen den mannen nit mer den xviij hr. verschlachen.\nItem als menig pfund haller dem vogt von fräfel gefallt, souil schilling verfallt ouch einer dem meyer.\nItem wellcher ouch ein eigen hofstatt hatt, der nit dem gotzhuss zuhört vnnd die buwen will, dem soll man vss beiden höltzem die räm zum hus gëben vund soll der ein meyer darumb bitten, das er im das erloube, vnnd nit mer sol man im gëben, ein herr bitt den söllchs von eim vogt oder meyer. ",
        "verweis_mehrere_weistuemer": [ "" ]
    },
    {
        "id": "weistum_schweiz_0035",
        "titel": "Öfnung von Töss",
        "edition": {
            "stelle": "Grimm Bd. 1, S. 128–136",
            "notizen": ""
        },
        "original_link": "",
        "ort": "Töss",
        "koordinaten": {
            "lat": 47.490833,
            "lng": 8.707222
        },
        "zeit": "1536",
        "typ": "",
        "schreiberinfo": "",
        "region": "Zürich",
        "text": "Kunt vnd ze wüssen sig mennklichem, das wir inwoner zu Thöss gemeinklich über ein komen, vnd damit hinfür der rich vnd arm dester sicherer in frid vnd einikeyt by ein anndren wonen mogint, nachfolgende artikel angenomen vnd denen ze gelaeben vns vereynnt hannd. Es sond och alle die, so hinfür in vnnser gemeind angenomen werdent, die zehallten by handgebner trüw versprechen vnd zusagen, von welichen aber denen nüt geläbt vnd stat gethan wurde, sond ye nach gelegenheit der sach dar vm gestraft, vnd es möchte sich einer her inn so vngebürlich halten, gar vss der gemeind verwist werden.\nHie nach volgent die efaeden vnd begriff, so der gemeind zu Thöss zu gehorent, vnd des ersten der hof Taetnow. Diser facht an der wisen vor dem langen wyer, der zu der herschaft Wülflingen gehort, den diser zit Hans Steiner vogther allda inn hat, gat da dannen an den Kernnberg, vnd durch dieselb halden vf bis an die march vff der höhi, vnd da dannen zwüschent denen von Brütten über die halden vs von einer march vff die ander bis an den hof Walhusen, vnd zwüschent dem selben hof vnd der steig den marchen nach bys an die flu, so an der rossteig ob der holen gass am Hellhag lit; item witer von diser flu oh der steig zwüschent dem hof Walhusen vnd der hell vff dem rein hinder hin bis an Kleinhans Stäfens hell, vnd nebent dem selben gut den rain nider bis an den Hellbach, vnd dem bach nach hinab bis an die wis zu Obergeiliken, vnd da dannen an die Kempt, vnd dem Kemptgraben nach herin bis an die Steinbrech, da dannen den Owrain vf vnd dar über vs gegen dem ebnet bis an den graben, so den hof Tätnow vnd des closters güter scheit, vnd demselben graben nach vnder den wingarten hin, bis zu Hanns Flachen hus vnd vom hus hinderhin dem hag an der geisswisen hin bis an die wisen, so vor dem wyer gegen dem hoff Tetnäw lit, vnd stosst nit an den wyer.\nWas nun innerhalb obgemelten marchen lit von holtz vnd feld, es sigit aker, maten, weyden, wustlendina, oder wie das genempt wirt, hat man von vnnsernn heren vm trütusent ℔ h. erkoft, doch mit vorbehaltung ertlicher stuk vnd artiklen, als hienach gemeldot werdent.\nDes ersten behaltent vnnsere heren zu des closters handen inen befor über vnd durch den hof Tätnow stäg wäg in alle ire höltzer vnd güter, och zu dem wyer, wie sy dess bedorfent vnd noturftig sind.\nZu dem andren, die hofstat vff dero Hannsen von Metmastaten hus stat vnd den zins, so er dar von git, och sol ein gemeind den so das hus besitzt der hofstat halb nüt wyter beschweren, sondern wie er die hie vor erkoft bliben lassen.\nZu dem triten den wyer mit allen sinen begriffen vnd was darzü gehört vnd dienot, als die brunnen, bach, fischgruben.\nZu dem vierden das brunnenwisli vnder der steig ob dem langen stein, wie das diser zit im zun lit, dar inn der brunn entspringt vnd vfgat, den man inn das kloster fuert.\nZu dem fünnften den gewonnlichen zehennden von allen früchten klein vnd gross.\nZu dem sächsten den ersten vnnd nächeren kof so dik vnd vil diser hof hinfür über kurtz oder lanng yemer gantz oder eins teyls sölte verkoft oder verendert werden.\nZu dem sibenden ist diser kof dem hus Kiburg in allweg vnschädlich vnd one nachteyl beschächen, vnd besonder sol ein gemeind, oder wer zu ziten disen hof innhat, einem yeden vogt zü Kiburg järlich nün mass anken vsrichten vnd bezallen.\nZu dem achtoten ist beret, das ein gemeind disen hof befride, damit nieman dar vs geschediget werde, vnd an welichen orten die zün an des klosters höltzer stossent, sol inen ein pfläger vergonnen, tornn, studen, vnschädlich vnnütz holtz ze ho- wen, das sy an ort vnd enden, da er es inen anzeigt vnd nit one sin wüssen hinder im nemen, vnd er inen dannothin der züni halb nüt witers schuldig sin sol.\nZu dem nünden ist inen nach gelan, das sy mit gewetnem vnd gezomptem fach den nechsten von der bruggen den Rein vf mögint gen Tätnow faren, aber mit irem lidigen fach die landstrass hinvss; doch hat man inen nachgelassen mit den schwinen och den nechsten ze faren, doch mit dem anhang, das sy vnd ire hirten sorg habint, damit des closters hof vnd güter in keinen weg geschediget werdint, vnd des nachteyl empfachint, dann wo das beschache, so mag inen der pfläger den weg mit den schwinen den nechsten ze faren wol abschlachen, der inen vss gnaden vnnd nüt von recht nachgelassen ist. So vil des hofs Tätnow halb.\nItem das gemeinwerch in den widen facht hinder dem closter an, gat da dannen by der Thös vf bis ann den brunawinnkel vnd näbennt dem brunawinkel hinuf bis an das ingeschlossen gut zu Hoengg, vnd da dannen bis an die mark so oben an Hoengg stat, wie das der spruchbrief gegen denen von Winterthur zugit; vnd ennhalb der Thöss hinvf bis an die blaten, vnd von der blaten über sich durch das bachtobel bis an das fallennthor, so ann die lanntstras gat, vnd dem fridhag zu Rossberg nach vnder dem nüwbruch hinab bis zü der winnden an die Bleitschi, vnd da dannen nebennt Langenburg nider bis an den stäg, als die Kempt inn Thoss loft, vnd da dannen nebent der blüwelwis vnd der ow der Thöss nach bis wider an das closter.\nItem an welichen orten vnnser gemeinwerk an die güter stost, sond die güter vor der allment zunen vff vns frid gen.\nItem es sond ouch besonnder perssonen vff ir güteren zünen, gräben machen vnd vf thun, damit keiner sinem nachpuren schaden züfüge, wo aber iemant her inn sümig wer vnd das zu klag kem, sond sy durch die geschwornen besechen, ze machen verschafft, vnd der schuldig gestraft werden.\nItem vnnsere wisen vnd bomgarten sond wie von alter har gebrucht werden, vnd kein enndrung damit beschechen, aber der wisen halb, so wir im hof zu Tätnow erkoft hand, ist beret, das sy alle gut vnd boes zu mitem mertzen sond in geschlagen werden vnd also bis das embd darvs kompt im ess ligen.\nWelicher aber sine nut embden wil, mag sy wol vsweiden, doch das es menklichem one nachtheil beschäch. Es sond och alle wisen zu sant Michelstag wider vfgethan, vnd nüt lenger inbeschlossen beliben, ob man aber die embdwisen gemeinlich vor disem tag vf däte, alsdann sond die ruchen och vfgethan, nüt lenger in ess ligen, vnd wie die embdwisen geweidet werden.\nItem damit die nüt zyechend veech hand, die dester bas erhalten mogint, vnd andrem fach nüt überlegen sigint, so ist inen die Lüchtalwis, nach dem how vnd embd darvss kumpt, zu einer herbstweid verordnet, die sy allein mit dem ziechenden vech mogent weyden, vnd sol man sy mit andrem fach dar inn vngeirt lassen. Nach dem aber andre wisen im hof och ledig werdent, vnnd vnnsere hirten mit dem rinderhaften fäch zwen tag dar in gefarent, nach dem mogent die mit den rossen och dar in faren.\nItem vff den ersten tag brachot oder ein andren gelegnen tag sond vnnsere dorfvierer mit der gemeind überkomen, wenn man zu Tätnow howen well, vnd was man sich dann vereint, dem sol gelebt werden. So aber etlich vss vrsachen ir how früyer oder speter, andren one schaden vnd nachteil in bringen wöltint, lat man beschëchen; doch das sy iren nachpuren vnd andren stäg vnd wäg zu ir noturft volgen lassint, als ob sy zu rechter zit wie ander ir höw vnd embd inbracht hetint.\nDie huswis sol also gewässeret werden, das zwen teyl ob dem weg das wasser ein tag vnd nacht, vnnd zwen teyl vnnder dem weg zwen tag vnnd nächt nemen vnd bruchen, vnd es also der ordnung nach sond lassen vmgan.\nDie geysswis da sond die dry vordren teyl gegen dem hus das wasser so vom berg loft yeder teyl zwen tag vnd nächt nemen, bruchen, vnd also vm gan lassen.\nDie lüchelwis da sond die teyl ob dem graben har ye zwen zu samen das wasser ein tag vnd nacht, vnd die vnnder dem graben hin ab ye zwen teil das wasser zwen tag vnd zwo necht nemen vnd bruchen.\nItem die guten teyl hannd allein obgemelt wasserrecht, deren hett Hans Spisgelisen den letsten, vnd hand die bösen gar kein wasser recht.\nItem als die lanntstras von der steig har in bis an die brugg bim kloster, vnnd da dannen durch das dorf gegen Winterthur zu gat, da sond alle die mit iren güteren dar an stossent inen selb stäg vnd wäg gëben.\nItem ab der lantstrass gand nachvolgende weg, des ersten, by der steig vnnder dem graben, so das wasser ab der steig treyt, sol ein buweg gan. Es sol ob dem brunnenwisli vff der ebni hin vs vnd über den fetschrein ein buweg gan. Es gat ein buweg ab der landstrass vff den lüchenden aker vnden im spitz. Es gat ein strass näbent der plüwelwis nider bis an die Kempt, da teylt sy sich vnd gat dar ein teyl dar über, der ander dar durch vf, bis inn die Hell, vnd der weidgang oben hin durch wie von alter har.\nItem vff den hof Tätnow gat ab der landstrass ein weg durch die lüchentwis bis vff den owrein, da teilt er sich vnd gat über den wyerthan, vnd enhalb dem than teilt er sich aber, vnd gat der ein teyl in das Hornntobel, der ander näbent dem wyer vf über den husaker bis zu dem hus der schür vnd geissaker; so aber die güter haft sind, sol ein holtzweg den nechsten zwüschent der wis vnd husaker in das holtz gan, darab mag man dann ob der geisswis in das holtz hinderhin faren. Die ander strass, so durch die luchentwis vff den owrein gat, dannethin über den owrein vs vnd vs, bis vff das ebnet, och für Hans Flachen hus hinderhin ob dem geissaker hin bis zu der Nüwenburg. Item so gat ennhalb der Thössbrugg by dem closter vnnder dem zelgli ein karenweg vnd oben am zelgli och ein karenweg, stossent bede dem zelgli ein end zu samen, dienent inn Bruna winkel. Item es gat och by der linden ab der landstras nebent des hagawis nider bis zu dem Kragler ein karenweg, da teylt er sich vnd dient der ein teyl vff die Mülleren vnd dem Räbberg, der annder gat zwüschent den hüsernn über den Kragler durch die Thöss inn Ägelse vnd dardurch nider wie von alter har. Item annderer strassen halb, die man fert oder gat, es syge inn oder vsserhalb dem dorf, sond wie von alterhar bliben, vnd wo sie verwustet, nüt wit genug werint, sond sy vfgethan, gut gemacht vnd mit marken vszeichnet werden. Es ist och beret, so im schne der schlitweg über wisen oder andre güter gebrucht, vnd etliche denen mit karen nachfarent, so lang das one schaden sin mag, sol es inen nüt gewert, so bald es aber nümen schlitweg ist, sol denen mit den karen der weg och abgschlagen werden. So och einer vss dem holtz fart, vnd e das er an die rechten strassen komen mag, einem andren sine frid vnd zün vf bricht, die sol er im zu stund wider vermachen, damit er vnklagbar sy, dann wo schad dardurch beschach den selbigen abtragen.\nEs ist och gar eigenlich beret, das nieman dem andren, es sigint jung oder alt, durch höw, kornn, haber, oder andre güter wandlen oder weg machen söll, dan wo das inn den kriesinen oder zü andren ziten beschäch, vnd sin der dem schad zugefugt nüt emberen wil, sol im der nach billikeit abtreit, vnd diser darzü gestraft werden; glicher gestalt sol nieman dem andren sin obs es sige wild oder heimsch, öch die eychlen in holtz oder feld wäder schüten, vfläsen noch hin wegtragen, dann es och sol gestraft werden.\nItem der akeren halb, so kornn haber oder ander frücht tragent, sond die dorfvierer zu der zit der ernn besichtigen, vnd wie die noturft vordert das schniden, bis vff komlichs zit, verbieten oder erloben.\nOb aber einer eins ofenbachs noturftig were, den mag er schniden, wo er aber nüt ab im selbs an die strass komen, sol er das kornn dar ab tragen, vnd über sinen nachpuren, der im zu erlobter zit weg ze gëben schuldig ist, nüt faren.\nIlem weliche ire äker in den zelgen vngebuwen ligen land, sond nüt dest minder sy zünen vnd iren nachpuren frid gen, darmit nieman durch oder über sy geschediget werde.\nItem es sol och nieman kein fächs wäder tags noch nachtz inn die halm schlachen vor vnd e das feld ledig wirt; wol mag einer die ross mit denen er infurt, an den karen oder wagen binden vnd allso essen lan, welicher es aber übersicht, sol gestraft werden, vnd so er yeman schaden zu fugte den abtragen.\nAls wir dann vm mer schutz vnd schirm das holtz vff dem hof Tätnow zerteilt, sond die so das selbig innhand nüt verkofen, sonders zu ir noturft vnd hüsern bruchen, damit vnnsere kind vnd nachkomen och mogint geniessenn, vnd was holtzes noch vnzerteilt ist, oder wo in künnftig zit ein gemeind holtz züchten, vnd vf wölt komen lassen, das sol menklich verschonen, helfen schützen vnd schirmen, oder so dik vnd vil es übersechen wirt gestraft werden.\nAlssdann wir bis har das recht gehept, das ein ieder so zu vnns ziechen vnd zu Thöss hushablich sin wil, V ℔ zu inzug gäben hat, sid mal wir aber vnnser gemeinwerk, besunder den weidgang mit dem hof zu Tätnow merklich gemerot vnd gebessert, deshalb welicher hinfür zu vns ziehen wil X ℔ zu inzug gäben vnd also vnnser allment wie ein annderer insäss nutzen vnd bruchen, och in allweg wie vnser einer dero halb gehalten werden, doch sol dheiner one vorwüssen vnnd verwilligung eines herrn zu Kiburg nit angenom werden.\nEs ist och gar eigenlich berett, nach dem wisen, aker vnd holtz, vff dem hof Tätnow geteilt, der weidgang von nieman geeignet, köft noch verköft sölle werden, sonder der gemeind sin vnd keiner persson me dar von zustan denn der andren mit der lütrung so nachstat.\nItem es mag ein yeder, er sy rich oder arm, sins fächs trü hopt vff vnnser gemeinwerk schlachen; welicher aber me dann trü hobt dar vf schlacht, der sol von iedem hobt der gemeind ein zins gäben wie sich die järlich darvm erkent, vnd des fächs vil oder wenig ist, damit die armen nüt von den richen übervorteylt werdint, doch sond die jungen kalber, so noch nüt höw gessen, nüt dar inn gezalt, so bald sy aber gewinteret vnd wider vm vssgelassen, sond sy och fur rinderhaft fäch gehalten werden.\nWir hand vns och vereint, welicher vs vnnser gemeind zücht, sich an andre ort hnshablich setzt, das der in vnnserem gemeinwerk kein teyl me sölle haben.\nSo aber vnnsere kind von Thöss an die frömbde kemint, sy dienint oder was sy verhandletint, die wil sy sich nüt hushablich vsserhalb setzent, mogent sy das dorfrecht von iren fäteren erben, vnd ane inzug fry zu vns ziehen; wo aber die so von vns zogen sich anderschwo gesetzt, vnd über kurtz oder lang wider zu vns ziechen wöltint, söllent wir von einem nüt me dann V ℔ zu inzug nemen, vnd im die überigen V ℔ vm das er oder sine vordernn kosten mit der gemeind des hofes Dätnow halb erlitten nachlassen.\nAls wir dann den hof Tätnow vnder vns geteylt, sond äker, wisen vnd holtz vnverendert beliben, wie es das loss yedem gäben hat, vnd damit vnnser weidgang nüt merklich geschwecht werde, so sol keiner vsserhalb den zelgen kein riet wäder in holtz noch feld inschlachen vnd zu wisen machen; so es aber einer inn zelgen inschluge oder vss äkeren wisen machte, mag er die zu den nützen howen vnd embden, aber zu der brach mit der zelg vnder gan lassen, vnnd wie dann die gmeind sich vereindt, das ein ieder sin holtz so vff die ächer stossend, vmb meer nutzes der echeren wille zwolff schrit wit solle rüten, darbi soll es beliben, wo aber einer witer denn die zwolff schrit gerut, soll der selbige sölliche rüte zwen nutz vff ein anderen bruchen vnd buwen, vnnd demnach wider ligen vnnd zu holtz werden lassen, vnnd dheiner witer nutzit rüten noch inschlahen.\nItem begäbe es sich über kurtz oder lang, das etlicher vnder vns die güter so er zu Tätnow hat eins teils oder gar verkoffen wolte; so ver dann vnnsere herren nüt koffen wend, sol er die einer gemeind des ersten anbieten, vnd wo sy sich nüt kofs vereinen, mogent sy bedersit biderb lüt zu glichem zusatz erbäten vnd was von denen gesprochen, sol die gemeind geben vnd verköffer nemen. Es mag och danethin die gemeind erköften güter selbs behalten, oder so einer in der gemeind der güter keins hetten, dem selbigen fürer dann eim andren lassen werden.\nItem welicher zu Thöss husen wil, vnd kein eigne hofstat hat, der mag einem andren eini anfallen vnd die in allweg nach der grafschaft Kiburg bruch vnd recht beziehen vnd behusen.\nItem es sol och die nider hofstat der obren frid gen, doch sol ein krutgart sich selbs befriden, nach dem er sin getruwt ze geniessen.\nItem wir sond järlich ein vorster wellen, der vnnser holtz vnd feld vergome, vnd alle morgen, e die sunn vf gat, bede kornn vnd haber zelgen besäch, so er etlich fach am schaden fint, das selbig inthun, vnd dem der schad beschächen, och dem das fach ist, angentz zu wüssen thun; ist dann der schad so gross, das er inn nüt verkiesen mag, er die dorfmeyer den besächen vnd schetzen lassen, dem dann ein vogt alle tag mag bott anlegen bis der schad gebessert oder dem es geschechen zu frid gestellt wirt. Es sol och der vorster das fach nüt vss dem stal noch von handen lassen, im werde dann vor vnd e von yedem hobt try schilling bezalt, deren er im selbs ain behalten vnd den dorfmeyern die zwen überantwurten sol; ob aber einer sin fach mit fräfner hand hinder dem vorster neme, dem sol ein vogt zu stund gebieten die try schilling vszerichten, vnd vm den fräfel der oberhand an ze gäben, damit er gestraft werde.\nDer gmeind soll zugehören ze straffen von dryg schillingen biss vff sechs vnnd von sechs schillingen vnntz vff nün, daruon soll dem vorster allweg der dritt schilling gehören, vnnd was über nün schilling ist, so einer den eynung bräche, das soll ein herr zu Kyburg zestraaffen haben, vnnd es im ouch geleydet werden; sollche der gmeind straff soll allein berüren die efaden, burecht vnnd was brüchiger züne greben vff thun vnd derglich mengel.\nItem wie wir mit vnnserem hirten sines lons halb überkoment, des sol inn menklich ane sinen costen vnd schaden vngefar acht tag vor oder nach sant Martis tag frünntlich abrichten vnd bezalen, welicher aber daran sümig ist von dem mag er sin lidlon mit botten inziehen.\nItem so yemant brüchig fäch hat, es sy joch welcherley das well, der sol es für keinen hirten schlachen sonder im stal behalten oder sunst hinweg thun. Item welicher keybig oder bräschhaft fäch hat, sol es im stal oder in geschlossnen wäden ätzen vnd trenken, vnd nienen triben, da das gesund fäch wandlet, vnd so etlichs abgienge, das vergraben vnd versorgen, damit kein schad dar von enntspringt. Welicher aber das nüt däte, sol den schaden abtragen, darzu nach der grafschaft bruch vnd recht gestraft werden.\nSo aber der hirt yemannt sin fäch verlure, sol er das by sunnenschin einem zu hus vnd hof verkünden, im oder sinen botten das helfen suchen, wa er aber nieman da heim funde, sin rut zu wortzeichen an die hustür stellen; vnd so der das fäch verloren hat, es suchen wil, sol im der hirt bis an den triten tag helfen, lat er aber e dar von, so ist der hirt oder sine botten och ledig, wo aber der hirt an obgemelten stucken sümig wär, vnd als dann von dem verlornen fäch wäder zopf noch zagel zeigen könnde, sol er das nach bekantniss biderber lüt bezalen.\nAls etlich sondere perssonen sich vermassent vff das ire, so sy am hof Tätnow erköft vnd bezalt, ze husen, das aber die gemeind vss vil vrsachen vermeint beschwärt sin nüt wolt zu lassen; dar vf hand wir sy also enntscheiden, die wil vorhar nut me dann ein hus vff dem hof Tätnow gestanden, vnd die selbe hofstat diser zit behuset sige, das dann fürer kein hus dar vf witer soll gebuwen werden, wol welicher das futer so im dar vf wachst alda etzen, den buw wider inn die güter wil leggen, dem ist ein schür ze machen nachgelassen. Zu dem andren alsdann sondere perssonen im hof Tätnow vff pol nüw wingarten ingeschlagen, das sich die gemeind als beschwert vor vns erklagt, namlich das inen dar durch die weid wurde entzogen, vnd als diser büchel miten im feld gelegen yeder im selbs mit eins andren schaden, den nechsten weg dar in machen; vnd als sy sunst mangel an holtz habint, werde inen die züni zu schwer vnd überlegen sin.\nAlso hand wir sy in disem artikel enntscheiden, die wil diser büchel der gelegenheit halb keinen weg me nutzes tragen möge, dann so er zu einem räbberg gemacht, das dann yeder ein juchart für sich selbs, vnd nüt me, vf pol inschlachen vnd machen söll, vnd von sölicher juchart järlichen für die weyd, so der gemeind da har abgat, V β zins gäben, dargegen die gemeind sy wie in andren wingarten sond mit dem fach vngeschediget lassen; so dann des wegs halb, sol keiner einichen anndren weg gan vnd faren, dann die rechten weg, vnd sond dannethin die so die wingarten in schland, einandren in irem infang stäg vnd weg gäben, wie lantzbrüchig ist. Witer der züni halb sond die sy hand vss ir eignen höltzem die befriden, der gemeind vnd menklichem ane schaden, wol megent sy an der Thöss in den widen, sy wyt ire efach gat, tornn vnd vnütz studen dar zu howen, das inen nieman weren sol, vnd welicher sinen wingarten verköffen wil, sol den anbieten vnd gen, wie hie vor in der offnung von andren güternn im hof Tätnow gemeldet ist.\nZu dem triten, als dann iij güter vff dem hof Tätnow stand, die man wirten von Pfafikon verzinset, die wil nun der weidgang von güteren vnzerteilt gescheiden, der gemeind behalten also das den nieman verkoffen sol, vnd der inzug vm V ℔ beschwert ist, so land wir die losung wie die in anfang vff den weidgang vnd das fach geleit ist, innhalt der offnung beliben.\nZu dem vierden want die gemeind für, wo der so vff dem hof Dätnow sässhaft ist, sin fäch nach sinem willen dar vff weiden wölt, wurde er merklichen vorteyl, vnd sy mit dem iren nachteil haben. Dar vf wir sy entscheiden, das der so vff der ehofstat des hofs Tätnow sitzt vnd den vom closter ze lehen inn hat, vnd darzu sinen teil am hof vnd weydrecht wie einer im dorf erköft vnd bezalt hat, sinen teil am weidrecht, mit der zal des fächs, vnd sunnst in ander weg, denen im dorf glich moge nutzen vnd bruchen.\nactum anno domini 1536 21 februarij. ",
        "verweis_mehrere_weistuemer": [ "" ]
    },
    {
        "id": "weistum_schweiz_0036",
        "titel": "Öfnung von Wülflingen",
        "edition": {
            "stelle": "Grimm Bd. 1, S. 136–139",
            "notizen": ""
        },
        "original_link": "",
        "ort": "Wülflingen",
        "koordinaten": {
            "lat": 47.510278,
            "lng": 8.683056
        },
        "zeit": "1484",
        "typ": "",
        "schreiberinfo": "",
        "region": "Zürich",
        "text": "Item dass ist die rechtung zu Wülfflingen, als sie alle jahre geofnet ward, vnd ist genüwert in dem jahr da von Christi geburth halt 1484.\nItem dess ersten, dass all die hoffstatten, die ze Wülflingen sindt, da sind hüsser vff, alder nit, dass die sond frid gehn, ieder vsser dem inneren den tag, aber so es nacht würt, so mag einer seinen frid zühen in huss vf sein usslen, ob er wil, also in gutem fride sol dass dorff sein.\nItem es sol auch ein kilchwäg, oder ein fusssteig gahn über den stigelacher gegen dem grossen boum vf an den buol, wohin ein iederman wil.\nItem so ist zu wüssen, ob krieg vff gieng, dass die von Wülfflingen mit ihrem vüch flichen musstend, dass sie dan den nechsten wëg fliehen mögend an den bruel vnd durch Berg Ullis boum garten, den nechsten zu der brug.\nItem es ist auch zewüssen, ob iemand dass nottürfftig wehre, wie dass kem, es were mit bu oder mit seim vych der an den bruel wolt, oder darab kem, vnd kem an des Stürtzingers acher, vnd wer der wäg nüt offen vnd gutt, so mag er über den acher fahren vnd gahn, wo er wil, ohn geverde.\nItem es ist auch zewüssen, dass ein offner wäg sol gahn gegen der holderstuden für Ana Widermens huss vsshin zu einem offenen buwëg, der selb weg soll gahn vff dess këlhofs breiten, wo iederman hinwil, oder nottürftig ist.\nItem es ist auch zewüssen, dass der weg vff dass Heggmatt in der wyte sein soll, wer dass der keller seinen wissboum vergässen hett, dass er den wil hollen, so mag er den für sich nëmen entweris, vnd wass in in der straass ihret, dass sol man im abnëmen vnd ab hauven.\nItem es ist auch zewüssen, dass der ackher, der zu dem kelhoff gehört, vnd der acker der zu dem weerdhoff gehört, sond eine gmeine huedt vnd einen gmeinen wëg han, iederman wer in nottürfftig ist in die pünden.\nItem es ist auch zewüssen, wer der ist der vnder meines herren, vnd in meines herren gricht sitzet, dass der sol vnd mag zühen wen er wil, vnd was er wil, ohn alles sumen vnd ihren vnd verbietten, er seige dann schuldig, dass er vnlougbar seig vnd in dem gricht zu Wülfflingen sitzet.\nItem es ist auch zewüssen, wär dass ein vogt zu ihr keinem üdt ze sprëchen hat es seig von fräffel, oder warumb dass were, da sol er ein gmeinrecht von im nëmen ze Wülflingen von den hofjungern vnd sol auch darumb nieman sprëchen den die hofjunger, vnd wass man da rëcht git dess sol in benugen.\nItem ess ist auch zu wissen, dass daz dorf sol han einen gmeinen knëcht, den sol dass dorf erwellen, vnd sol der vogt dass demselben knëcht lihen, vnd der sol den dess dorfs knëcht vnd vorster sein.\nItem es ist auch zewüssen, dass der bruel ir gemein march sein sol, wer aber, dass da ieman bouwen wolt, der sol dar uon dem vogt empfahen ie ein jucharten vmb ein viertel kernen vnd nit neher, vnd sol der zinss der gmeind hören, vnd sol auch daz friden als lieb im dass sei, vnd wän er dass nit mehr bouwen wil, so sol dass widerumb ghören alss vor.\nItem wer auch, dass ein frömde frauw kem gen Wülfflingen, vnd da eines knaben geness, der sol man geben zwey fuder holtz, geness sie aber eines töchterlins, so sol man ihr geben ein fuder holtz.\nItem es ist auch zewüssen, dass alle die in der barche gesessen seind, dass die all sament sond han weidrëcht zu ein andern vnd von ein andern, wan man abgeschniten, vntz an den köllgarten vnd an die rechten embdwissen.\nItem wer auch, ob ieman vsserthalb dem dorff gesëssen wer, vnd im guth zu dem dorff bouwen wolt, wen der kumpt mit seinem pflug, vnd all die wyl er da bauwet, so sol sein väch gan mit anderem vëch, dass dess geleich ist, vnd wann er dannen wil, so sol er sein väch mit im danen fuhren.\nItem es sol auch keiner kein weide besunder han, wan er ein mahl darin gefart, vnd der noch mehr darin fahrt, so mag dan ein ieklicher darin fahren.\nItem es sol auch keiner dem andern sein fride vf brächen, wer aber ob dass beschach vnd er dass klagte, der sol dass meinem herren besseren mit drü pfund haller.\nItem es ist auch, ob keiner eim gelten sölt, der nit in dem gricht gesëssen wer vnd pfande vorderte an den vorster, der sol im pfandt geben, ob er im vnlaugbar ist; tet er aber dass nit, so mag er in laden wan er wil, leügnet er aber der gëlltschulde, so soll mein herr im in zue dem rëchten stellen; wär aber, dass einer eim pfande geb, dass selb pfande sol er acht tag in dem gericht lassen, vnd sol es dannach vf den nechsten marckht fuhren vnd da verkaufen, vnd lösst er mehr, dass sol er im heruss gëben, vnd gebrist im, so mag er furer klagen, vnd daz selb pfande sol bleiben vf dem kelhof die selben acht tag, ist es ein esset pfandt, so sol im stein für setzen in einer gelten vnd wasser in einer ryteren.\nItem es sond auch vnser eschen so wol gezündt sein, dass nieman kein schad dardurch geschëh, wer aber, dass ieman dadurch brächi vmb einen stöckhen oder zween, dass sol der vorster vermachen, ist es aber me, so sol er dem gebieten, das der selb frid ist, dass er den machen sol in achttagen, vnd übersicht er dass, so sol er in pfenden vmb drey schilling, vnd sol im füro gebieten.\nItem es ist auch zewüssen, ob ein frömbd man kem gehn Wülfflingen, wanen er kem von Straassburg oder wanen er kem, vnd sich da nider laat, vnd da sesshafft ist jahr vnd tag vnangesprochen, der sol danenhin stüren vnd dienen alss meines herren eygen man.\nItem einer der da sesshafft ist, vnd ist er ein tauwner, so sol er dem vogt des jahrs ein tauwen thun, vnd im damit han gedienet, hatt er aber einen zug, so sol er im einen tag ehren, vnd hat im auch damit gedienet.\nItem welicher husshablich da ist in dem gericht, der sol dem vogt geben ein holtzhun.\nItem ein vorster sol auch vf einen zun träten, vnd sol dreistund hutzen, vnd wo er bricht, da sol er demselben gebieten, dass der zun ist, dass er in besser mache.\nItem wer ein hofstatt hatt, dem sol man ein eich gen in dem hardt, ist dass er darumb bittet, aber in dem Berenberg mag er si hauwen ohn bitten.\nItem kompt ein frömbd man dar mit einem veldtrosss, vnd bringt das ein fülli in dem gericht, vnd wil der den zehenden daruon gen, so sol er es drey tag da lahn gahn, vnd sol es by sunnen vf die wissen triben vnd darab; wil er aber den zehenden davon nit gehn so soll er dass fülli für sich nëmen vf dass ross, dass es den herdt nit an rühr, vnd sol en wëg faren.\nItem weler ein berent ross hat, der in dem dorff gesessen ist, der sol es den bachrunss ab fuhren in sein wissen, vnd sol das lassen gan nün tag vnd alle tag by sunnen daruf fuhren vnd darabe; wer aber, dass es eim andern in sein wissen gienge, vnd der dass also zornlich darab jagte, dass im der schwantz wagete, der sol dem herrn drü pfunde gëben.\nItem wer auch da wer, der da hussen wölt, wer dass er dass trumer [^1] nit necher funde, so sol man im dass geben vf Katzenstein.\nItem wer da vorster ist, dem sol man schickhen an dem heiligen abend zu wienacht; ein zug sol im schickhen ein viertel kernen, schickht er im aber minder, dass sol er doch nüt zürnen, aber wer im seinen heiligen abend nüt schickhti, den sol er doch darvmb nit pfënden, er mag im aber nach den firtagen dass holtz verbieten.\nItem der bachrunss sol durnider sein vntz in die Töss siben schue wytt, es mag ein vorster denselben runss, ob er nit alss wyt were, abweiden oder schneiden weders er wil, er sol auch alss tief sein, dass ein vorster sein ross darin spannen mag, vnd dass er gang vf die wissen lugen, vmb vnd vmb, dass daz selb ross nit daruss komen mög, vnd sol auch dem selben runss niemandt vndergraben.\nItem die wyss luckg sol verschlagen sein, vnd die sol niemand vff brëchen denn der vorster oder keller, oder der dem es eintweders erlaubt.\nItem es sönd auch die winterzëlgen ze st. Martistag gefridet sein, vnd die haberzelg ze meyen.\nItem vnd wass dass dorff zeschaffen hat, da sol der minder theil dem mehrern volgen, ohn wider sprëchen.\nItem man sol auch sëchs pfundt pfening zestür geben, der selben sechs pfundt sond die von Buch zwey pfundt gehn, vnd sol der kelhoff ze Wülflingen ein pfund gen, vnd der furt hof zue Neüwenburg zehen schilling haller. Ob iemand vf den selben guten sesss, so sol man vff Wülfflingen wissen, ab den wissen, so zu den selben gutren gehört, heüw verkauffen, daz man daz gelt lösst, vnd dass ander sond meines herrn leuth gen, vntz dass die sëchs pfundten vollent werden.\nItem welicher hie den jungen zehenden hat, der sol dem dorff haben ein stier, ein eber vnd ein gansser.\nItem der kelhof sol haben ein vfgerüsten wagen vnd ein ross, wenn die von Wülflingen reissen mussend, dass sie dass bi im findend ohne alle fürwort.\nItem die wynreben zu Wülfflingen sollend also in gutem frid sein vnd ligen, alss ein guth in nün ettern.\n\n[^1]: An dieser Stelle steht bei Grimm ein Fragezeichen, siehe Grimm: 138.",
        "verweis_mehrere_weistuemer": [ "" ]
    },
    {
        "id": "weistum_schweiz_0037",
        "titel": "Öfnung von Wiesendangen",
        "edition": {
            "stelle": "Grimm Bd. 1, S. 139–144",
            "notizen": ""
        },
        "original_link": "",
        "ort": "Engelberg",
        "koordinaten": {
            "lat": 47.522494,
            "lng": 8.791112
        },
        "zeit": "1473",
        "typ": "",
        "schreiberinfo": "",
        "region": "Zürich",
        "text": "Zů wissend sye allen den, so disen brieff jemer anesehend, lesend oder hörend lesen, als von wegen der zwytracht spenne vnd onainikait, so dann erwachsen vnd vfferstanden syen entzwüschen dem erwirdigen gaistlichen herren hrn Johans abbte vnd gemainen conuente des gotzhus Petershusen an ainem, vnd dem edeln vnd vesten yunkher Hugen von Hege des andern tayls, herrürend dero offnung vnd gerechtikaiten halb zů Wisendangen, dar yn dann von den edeln vnd vesten junckher Herdegen von Hünwyl vnd junckher Hans von Goldenberg zwüschen bayden parthyen gütlich geredt, getädinget vnd verainigung getroffen worden ist, yeder tail by sinen offnungen nun fürohin zu ewigen ziten zu belibend, als dan die yedem tail zu siner gerechtikait von stuk ze stuk hie nach vermerkt vnd versriben syen. [1] Des ersten so sind disz die offnungen vnd recht des gotzhus Petershusen zů Wisendangen; also das ain yeder herr vnd abbtte zu Petershusen gerechtikait hat yn dem mayen vnd vmb sant Johans des töffers tag zů sunnwendi vnd ze herpst gen Wisendangen vff den kelnhoff ze komend, vnd sol schicken ain loffenden botten, der dem keller verkünde, das er komen wölle, vnd mag komen selb zwölfft rytend mit dry winden vnd zwain vogelhunden vnd mit ainem habch; käme im och ainer oder zwen erber mann vff dem weg, die mag er mit im nemen, vnd die sol man halten als die sinen, vnd man sol ains heren pfärtt stellen in den habern bis an das vislach, vnd dem habch ain hůn geben. Es sol och ain her mit den sinen, wie vorstat, haben ain nachtmal vnd ain ymbis, yegklichs mit dry gerichten vnd zwayerlay des besten lantwins, so man zů Winterthur schenkt, vnd den hunden huszbrotz gnůg, so dann der keller hat, vnd wen ain her von Petershusen der gericht, als obstat, ains haben wyl, so sol er dem vogt vnd mayor daz acht tag vor verkünden, vnd welher also nit käme, so mag ain herr richten, der glich der vogt vnd mayer och richten, wenn ain her nit käme vnd sy das verkündt hettend. [2] Es sol vnd mag ain herr von Petershusen zu den obgemeldten dry eegerichten zů Wisendangen eines gotzhus offnung vnd gerechtikait des ersten hören laussen vnd den gerichtzstab yn siner hand haben, wann das geschicht, so sol er den stab von im geben vnd füro nit richten. [3] Es ensol dehainer zu Wysendangen des gotzhus gueter versetzen noch verkoffen noch sust in dehainen weg verendren dann mit ains herren von Petershusen willen, wissen vnd vergünsten. [4] Item wirt ain gotzhus gut ledig so sol man es nün yar laussen wuest ligen, ee daz man es ainem verlich, der nit des gotzhus sye; aber zu ainer ainigen hand möcht man es wol verlihen bis man ain gotzhusman vindt, der es emphacht. [5] Die vögt söllen vmb ir vogtrecht daz man inen git, des gotzhus lüt vnd gueter schirmen, darüber sy vögt sind, als verre ir lib vnd gůt geraichen mag, vngeuarlich, wie daz von alter herkomen ist. [6] Wenn och ain her von Petershusen vnd vögt by ainander ze gericht sitzend, welher tayl dann den gotzhus lüten vnglichs wölte ton oder ze hert sin, so sol der ander die lüt schirmen zu ainem glichem. [7] Item ain her von Petershusen mag ainen keller vff dem kelnhof ains tags drystund entsetzen vnd besetzen, ob er jm nit fuegt vnd nit bwhafft ist. [8] Item ain her von Petershusen sol sin väl vnd lässe also nemen: stirbt ain gotzhus man, der sol ain hoptual geben, das best hopt das er hat, verlaut er aber kains, so git er kains. er sol och geben die clayder, als er an den dry hochziten zu kirchen gat, vnd hat er nit ain knaben, so sol er yeder waffen ains geben. aines herren amptman werdent die besten hosen, kapp vnd gürtelgwand. da mag ain amptman die gürtel nemen, vnd den val damit zesamen binden, dar zu werdend ym och die schůch. [9] Stirbt ain gotzhus froe, so nympt ain her das best bett vnd das best gewand, daz sy gehebt hat, mit dem gestüch, vnd nympt och garn vnd onzerschnitten tůch, ist das sy nit ain vnberaten tochter hat. es sollen och dem amptman werden daz obrest besttůch vnd zwen schůch. [10] Gat ain gotzhus froe ab one töchtran, so mag ain her von gnaden dem man das bett laussen, dar vff ze ligend, alle die wil er kain ander wyb nympt wen er aber ain ander wyb nympt, vnd man sy im bringt, sol man daz beth dann hinweg nemen. [11] Item wäre, ob ain gotzhus man oder froe abgieng, das ain ainige hand wäre, so erbt ain her das varend gůt gentzlich vnd gar. [12] Item als vil geswystergit von brüdern in ainem husz ist, so sol der eltest, er sye berauten oder nit, den val richten, welher och sust ain wyb nympt, der sol och den val richten, als vorgeschriben ist, vnd sol och husunet sin, die wyl sy mit ainander gemain hand. [13] Gant aber ain gotzhusman ab, der sin vngenossami gehabt hat, so nympt ein her zwentail der farenden hab vnd den val vor usz. [14] Gat ain gotzhus froe ab one liberben, der man ir nachgehört hat, so nympt ain her den dryttail der farenden hab vnd och den val vor vsz. [15] Item ob ain man oder froe dem gotzhus zu gehörig usz der genossami wybet oder mannet, das mag ain her straffen nach sinen gnaden, vnd och ain vogt, welher der erst ist. [16] Item wen ain gotzhus mensch zu ainer ainigen hand kompt, wyl er dann sin gůt verschaffen, so sol er gan zu ainem amptman vnd in bitten, das er im ain gericht hab, er wölle sin gůt verschaffen, vnd wölt der amptman im sölichs verziehen vnd nit ton, wen er den zwen gotzhus man hat, vnd dry schůch für daz tach gan mag, so mag er sölich sin gůt verschaffen, doch nyemant anders dann gotzhus lüten, als dann sol es crafft vnd macht haben vnd dann die gůt von ainem heren von Petershusen emphahen, verzinsen vnd vererschatzen. [17] Wäre och, das ain gotzhus mensch von tod abgieng, vnd dehainen angebornen fründ verliesz, so mag vnd sol man ain faden an des abgegangnen menschen herberg türnagel binden, vnd den stregken an des nächsten gotzhus menschen hus, der da by wonet vnd seshafft ist, derselb gotzhus mensch sol vnd mag die gotzhus gueter erben, die der abgestorben mensch verlaussen hat, vnd sol dann die gueter von ainem heren von Petershusen emphahen, verzinsen vnd vererschatzen. wenn och ainer also ain gotzhus gůt emphahen (will), sol er das an in eruordren, vnd ob ain her ainem lyhen verseite, so mag ain gotzhus mensch ain fiertal des besten lantwins, so man zu Costentz oder zu Winterthur schenkt, vngeuarlich ainem herren von Petershusen vff den tisch stellen, vnd sol das lehen damit emphangen haben. [18] Welher och gotzhus gueter wölte verkoffen, der sol die ainem heren des ersten vail bietten vnd fünff schilling pfenning näher geben dann yemant anders; wölte er aber das nit koffen, so sol er das andren gotzhus lüten, die das zinsend vnd emphahend, och fünff schilling pfenning näher geben. ob aber das kain gotzhus mensch koffen wölt, so mag er das andren lüten ze kouffend geben, doch allweg ainem heren vnd gotzhus an allen iren rechten onschädlich, vnd wen ain gotzhus mensch zu ainer ainigen hand kompt, vnd sin gůt als vorstat nit verschaffen hat, so sol ainem heren von Petershusen ervolgen vnd werden die farend hab gentzlich. [19] Wäre och das des gotzhus lüt wenig oder vil nit gehuldt noch gesworn hettind, die söllen zu ainem heren komen vnd hulden als ander lüt. [20] Item zwen brueder oder mer die mugend gotzhusgueter taylen bis an viertail, vnd nit füro; vnd wurde ainicher tayl dar vnder so swach, das er den zinsz nit ertragen möcht, so söllen die andern den zinsz geben vnd den selben tail zu in nemen und den zinsz allin geben oder aber daz alles vffgeben. [21] Item ainem gotzhusman, dem ain kind wirt, ist es ain knab, sol man in laussen hǒwen ain fůder holtz. ist es aber ain tochter, ain karren mit holtz. [22] Wölte och ain gotzhus man vff des gotzhus gueter ain bachofen setzen, den sol man och ain karren mit holtz in des gotzhus höltzer laussen hǒwen, vnd man sol allweg zu ainem mayer gan, das er in wyse, wa man howen sölle, daz das holtz nit gewuest werd. [23] Item wen ain keller in des gotzhus höltzer holtzet, so sol er die affterslagen so gůt machen, das die schüpposser ze holtzend vindend, tätte er das nit, so mag ainer mit ainem gertel hǒwen, das er holtz hab zu siner notdurfft ze brennend vnd och die schüppossen ze zünend. vsser den selben höltzern mügend die mayer die gotzhus gueter bezymern vnd ire hüser bessren. [24] Von wegen der höltzer mag ain her von Petershusen dem, so in darvmb bitt, wol ettwemänig holtz geben vngeuarlich, vnd wen ain herr von Petershusen also lüterote, sol er die wisen zü ainem mayer, der sol sy dann wisen wa es allerunschädlichest ist. [25] Item der keller sol dem dorff ain eber haben, darvmb söllen sy im siner swin vergebens hueten. [26] Wäre och sach, das yemant vmb gotzhus gueter zu Wysendangen mit dem andern ze tůnd hett, die söllen niendert anders berechtet werden, dann vor ainem mayor zu Wysendangen in gegenwürtikait aines heren von Petershusen oder siner amptlüt mit gotzhus lüten, ob er die bekomenlich haben mag. mag er aber die nit gehaben, so mag er die berechten mit den insässen zu Wysendangen, die gotzhusgueter haben, vnd beduchte yemant mit urtail beswert sin, dem ist sin gerechtikait mit dem zug, wie das von alter harkomen ist, behalten. [27] Wäre aber sach, das ain her von Petershusen von erb, aigen, lehenschafft, gotzhusgueter, välle vnd läsz wegen mit yemant ze tůnd het oder gewone, sol in disz offnung vnd artikel in dem rechten nit binden, noch darinne verfasset sin, das er den oder die mit den er ze tůnd hett oder gewone, wol mag fürnemen zu Wysendangen ob er wyl oder anderswa, wa in das bedunkt billich wesen. [28] Item man sol vsz den höltzern geben dry howe vnd sol ainem yeden zu yegklichem how geben dry burdinen holtz. Füro vnd insunder ist von den obgemeldten guetlichen tädingsluten von wegen der armen lut zu Wysendangen beredt vnd verainung troffen worden, was junckher Hug von Hege nach lute siner offnung gerechtikait hat. [29] Vnd sind das die offnungen vnd gerechtikaiten, so dann junckher Hug von Hege zu Wysendangen hat: des ersten, das er als ain mayer ze richtend hat vmb aygen vnd erb, geltschulden vnd vmb alles das ze berechtend ist, vsgenomen über das plůt, fräfel vnd die artikel vor von ainem herren von Petershusen in sinen offnungen vermerkt vnd begriffen. [30] Item im gehörend zu alle zwing vnd bänn clain vnd grosz über holtz, velde, wisen, acker, wingarten, wasser, wasserrünsen, gemainmerk, wayde vnd alles das das zu verzwingend vnd zu verbannend ist, nütz vsgenomen in dem zwing, bann vnd gerichten zu Wisendangen.[^1] [34] Wäre och, das in den gerichten yemant fräuelte über das die ainung anträffe, der ist dem mayer von dem gericht vnd aynung veruallen sechsz schilling haller, als dick das beschicht. [35] Item ob och yemant den andern mit recht fürnäme vnd beclagte, welher tayl da mit recht überwunden wurd, der sol das dem mayer bessren mit dry schilling hallern, als dick das beschicht vnd von dem fräuel der aynung dester minder nit. [35] Item ob yemant dem andern schaden täte, es wäre froen oder man, mit aczung sinen vech an allerlay früchten, kain vsgenomen noch hindan gesetzt, das sol von yedem hopt ainem mayer bessren dry schilling haller als vil vnd dick das von dem veldvorster abtriben wirt. [36] Es söllend och alle gotzhus lüt die in den zwingen vnd bännen gen Wysendangen gehörend ainem mayer alle acht tag ainest ze gericht komen zu den kelnhof zu Wysendangen, oder vff den hof ze Büch, wen der mayer das gebietten tůt, vnd welhe das nit tätten, die in den zwing gehörend, sol ain yeder im das bessren mit dry schilling hallern als dick daz beschicht. [37] Es söllen och die andern, die man nempt soldner, im verbunden sin drystund im jar zu den dry egerichten komen vnd verpflicht sin zu gericht, wen er inen also haisset zu Gericht bieten, vnd wer das och nit tätte, der sol im das bessren mit dry schilling hallern. [38] Welhes och es syen, froen oder man, zü den egerichten mit dem fürgebot begriffen wirt, das sol die nächstkünftigen drü gericht darnach vswarten; welhes das nit täte, das sol dem mayer von yedem gericht bessren dry schilling haller vnd das dryt gericht sol ains bessren mit sechsz schilling hallern, sy syen gotzhüsig soldner wyb oder man. [39] Item ain mayer sol vnd mag alle jar nemen ain mayor fůder hǒws vff dem vssren bruel, der da gehört in den kelnhoff zu Wysendangen, also wen der keller vff demselben hof gemäget vnd gehöwet, so sol der keller des ersten ain zymlich fůder höwes dannen fueren vnd nit me vngevarlich; dann so sol der mayer nemen den basz gemäntosten zug, der en den kelnhoff zu Wysendangen gehöret vnd ain starken wagen, den er darzü nit gefrümdt hab, vnd sol den stellen in den vorgenanten prüel vff zway starke bretter, vnd sol den haissen laden wie er wyl, vnd wen man geladet nach sinem willen, mag denn der gemeldt zug den wagen vff den brettern geziehen, das die hindren reder stand vff dem brett da die vordren stůnden, so ist das höw des mayers, wäre aber das das nit beschäch, durch was sach vnd hindernüsz das wäre, so hat der mayor vff das selb jar das höw verloren, vnd wäre das der keller den vorgenanten prüel nit mäte vnd höwete zu gewonlichen ziten, oder ob derselb kelnhof wuest vnd vngeworben läge durch was das wäre, so sol vnd mag ain mayer in den genanten prüel schicken zu ziten den selben prüel ze mägend und ze höwend, vnd wen er also gemägt vnd gehöwet wirt, so sol ain mayer sin mayerfůder höw nemen, wie obuermerkt ist, vnd von dem übrigen höw sol er lonen den mädern vnd den höwern. vnd wäre in dem genanten prüel so vil höwes nit, so sol vnd mag ain mayer fürbas vff dem kelnhoff das nemen, wa er das vindet, damit im in obgemeldter masz vsrichtung beschicht. [^2] [40] Wann och gotzhus gueter zü Wysendangen vnd Buch ledig, verkofft, versetzt oder endrung da mit geton, vnd von ainem herren von Petershusen emphangen, vererschatzet vnd brieff darüber genomen werden, als man dan des nach lute siner offnung pflichtig vnd schuldig ist ze tund, wil dan ains über sölichs wyter vnd mer vertigung, sicherhait vnd bestätigung haben, so sol daz dann niendert anderswa geuertiget noch bestätiget werden dann vor vnd mit ains mayers gericht vnd stab zü Wysendangen mit vrtail der gotzhusslut, oder so vff den gotzhusgütern sitzend vnd den so in den benempten kelnhof gehörend, ob man dero darzü notdurfftig wäre, vnd sol man dann darüber brieff nemen vnd von dem mayer von gerichtswegen besigelt werden, vnd sol man im von yedem sigel geben vnd eruolgen zwen wisz hendschen, die man nempt schebling, vnd wie sümliche gueter anders dann obstat geuertiget wurden, das sol gantz kain crafft noch macht haben in keinen weg, nach den rechten, gerichten, gewonhaiten vnd herkomen der gericht vnd güter zu Wysendangen vnd Büch.[^3] diss beschach zu Winterthur vff mittwochen vor sant Vrbans tag, als man von der gepurt Cristi zalt tusend vierhundert sübentzig vnd drü jare.\n\n[^1]: Die §§ 31-33 sind bei Grimm nicht übernommen. Stattdessen steht folgendes in Klammern: 31—33. grossentheils wiederholung der §§. 27. 28, siehe Grimm: 142.\n[^2]: An dieser Stelle übernimmt Grimm den folgenden Abschnitt nicht. Stattdessen steht folgendes in Klammern: der übrige theil der öffnung handelt von dem holzförster, welcher jährlich dem meyer „hundert ayer vff ostran vnd ainen zyger zü wyhänächten, der sol gelten ob vierthalben schilling heller”, entrichten muss, von dem keller, zäunen, wegen u. s. w. nur noch eine stelle mag ausgehoben werden, siehe Grimm: 144.\n[^3]: Von Grimm eingefügt: — [am schluss], siehe Grimm: 144.",
        "verweis_mehrere_weistuemer": [ "" ]
    },
    {
        "id": "weistum_schweiz_0038",
        "titel": "Öfnung von Brütten",
        "edition": {
            "stelle": "Grimm Bd. 1, S. 144–149",
            "notizen": ""
        },
        "original_link": "",
        "ort": "Brütten",
        "koordinaten": {
            "lat": 47.473056,
            "lng": 8.674448
        },
        "zeit": "k.A.",
        "typ": "",
        "schreiberinfo": "",
        "region": "Zürich",
        "text": "Herr der richter fragent, ob es tagtzyt syg, das man hütt richtenn söll.\nHerr, so gennd vnns ein vrlob, das wir unns bedennckenndt, was wir für üch brinngen wellenn.\nHerr wennd ir hören, was wir vnns bedacht hannd?\nHerr, sy sprechend, vnnd ich von iren wëgen, das man hütt des erstenn söll offnen des hoffs rëcht, vnnd darnach des erstern richten vmb eigen vnnd erb, vnnd hab ieman darnach zerëchten vmb gelltschuld, das der darnach der erst syg.\nHerr, syd das es hütt ist ein verkündter tag, acht tag vorhin wenn myn herr von den Einsidlen will meygentëding haben vff Cunrats tag, sol man niemanndts verkünden, wann es ist ein verkündter tag allen denen, die erb vnnd eygenn habent, sibenn schuh wyt oder breyter, die sonnd hütt allhie syn zu der offnetten. Wer aber, das keinner der hie wer, dem verkündt were vff die meygen teding, von dem sol man nemen die buss, herr, das sinnd iij β; dy vnnd alle bussen, die inn disem dinnghoff vellig werdennt, da ist ein drittel mynes herren von Einsidlen, vnnd die zwen teyl der hoff jungern, vnnd sprëchent, herr, das alle gricht myns herren von Einsidlen sygenn, vnd vff sanndt Cunrats tagen die penen vnnd strëffinen die sinnd eines vogts von Kyburg, der ouch hütt sol hie syn selbs dritta mit einem hapck vnd mit einem vogelhund, dem sol myn herr von Einsidlen das mal gëbenn, vnnd sol verhören diss hoffs rëchtung vnnd mynes herren von Einsidlen rëcht vnnd eines vogtes rëcht vnd der hoff junger rëchtung, vnnd soll schirmen mynen herrenn von Einsidlen vnnd syne armen lüth by allen rechten vnd gewonnheyten, so vonn allter har ist komen; darumb so gibt man jerlich einem vogt xxxiij ℔ ₰ das zv einer stür, herr, vnnd ist keinn gsetzte stür nit, es ist ein rëchte raubstür, die gibt man im darumb, das er soll schirmen mynen heren vonn Einsidlenn, vmb syne armen lüth by allen rechten vnd gewonnheyten, so von allterhar komen ist. Vnnd hett ouch, herr, ein vogt das rëcht, wenn man gesät, das er mag herkumen inn disen dinnghoff, vnnd mag vordern syn stür hie zu disen hoffjungern, herr, so sonnd sy vnuerzogenlich zusamen gan inn achtagen vnngfarlich, vnnd sonnd gedenken, wie dem vogt syn stür werde geleyt, vnnd sonnd zusamen gan die hoffjunger vnnd sonnd erwellen stürmeiger, wen sy gedenkend der dartzu schidlich vnnd fugelich syge, den sonnd sy pitten, das die zu der stür sitzennd. Wer aber, das sy iemannd bäthinnd, vnnd das nit thun wellte, so hatt ein vogt daz recht, das er inen wol mag gepietten vnntz an das dritt mall, vnntz das sy zerath werdennt, das sy es gernn thünd, vnnd wenn sy sich des erwëgenn, das sy das gernn thun wennd, so soll ein vogt vnder ougenn syn, dem sonnd sy gen ir truw an eines rëchten eydts statt, vnnd wil syn ein vogt nit emberen, so sonnd sy schweeren einen eyd mit erhabner hannd, die stür zeleggen niemand zelieb nach zeleid on al geferd, nach der besten wëgë, als sy iederman farund vnd habent wussennt. Herr, vnnd sonnd die stür einem vogt verschribenn gen, der soll sy samlen, ob er wil, vnnd sonnd sy nit füro damit zeschaffenn haben, es were dann souer, das sy ieman leytin, da semliche armutt were, daz eins vogts knecht kemi, vnnd der sprëchi by dem eydt, den er synnen herren gethann hette, das er da der stür wert nit fünde, weder pfennig nach pfand; so sol ein vogt syner stür nit vf liggenn, dieselben die vormals dabi saasenn, die sonnd wider zusamen gan, vnnd sonnd gedennken wie dem vogt syn stür werde.\nHerr der richter, wennd ir dann hörrenn von vnnser gnosssamy wegenn? da sprëchennt sy, das sibenn gotzhuss sygent, die einannderen gennoss vnnd geerb sinnd, vnnd die nieman straffen sölle, vnnd sonnd die, herr, zu einanndern varnn vnnd von einanndern, sannt Reglenn gotzhuss, sannt Fridlins gotzhuss vonn Schennis, von Pfäfers, vnnd vnuerlechennt lüt vss der Rychenow, vnnd vnuerlechennt lüth vonn sannt Gallenn, die sibenn gotzhüser vnnser genoss vnnd geerb sinnd, vnnd wir iro ouch, vnd sol die niemannd straaffen. Wer, herr, das dieselben hüser iemen vberfüre, den sol myn herr von Einsidlenn straaffen, nach synner gnadenn, vnnd sol es im nit sparrenn vnntz vff syn ennd. vnnd sol inn straafen by lebenndem lyb. Wer aber, herr, das man im ersparte vnntz vff syn ennd, so soll myn herr vonn Einsidlen nit mer nach im fragenn, denn vmb einen rëchtenn houptfal. Herr, dieselben fëll, die stannd ouch also, ists das ein man vech hett, das sol man mynen herrenn oder synen amptlüten fürschlachen, die sonnd vnngfaarlich nemen, vnbegriffett, nach den ougen, wëders sy wellennt, das best oder das schwechst, vnnd was er benamsett zenemen, das soll er nemen, vnnd sol nit hinder sich griffenn, ob er einn bessers sëch, vnnd des armen manes erben damit gefelet han. Wer aber, herr, das sy üez verseytinnd, oder hinnder sich hübinnt, so ist die nachfrag mynes herren von Einsidlen. Wer aber, das myn herr üt erfragette, das ist mynes herren onne gnad. Wennd das die erbenn lösen, so sol man inen es V β ₰ nëcher zelösen geben, dannes vff dem merckt güllti; wer aber, das inn diss dinnghoff ein man sturbe, der nit vyches hette, so soll myn herr nemen das best gewannd, also er zekilchenn gadt, vnnd sol ouch damit gevälet han, vnnd wend das die erbenn (lösen)[^1], so soll mans inen V β ₰ necher gëben, dann es vff dem merckt gulltij, vnnd sol myn herr von Einnsidlenn keiner erbschafft nit fürbass nachfragenn. Vnnd wer, herr, das ein harkomender man hie sësse, inn disem dinnghoff, vnnd der absturbe an lyb erbenn, vnnd e das myn herr von Einsidlen arbty, so soll e syn nechster nachgepur erbenn, vnnd wer, herr der richter, das im zwen also sëssenn, das die stössig werint, so sol man mëssen mit einner schnnur, vnnd wederm den allernëchst ist, der soll inn erbenn vor mynem herren von Einsidlen, vnnd sol myn herr vonn Einsidlenn nit fürbass nachfragenn keinem erb inn disenn dinnghoff.\nSo ist denn aber, herr der richter, wer, das inn einem huss werint VI oder VII geprüder, minder oder meer, die alle ein brot ëssind, ists, das da der elltest abgadt vonn tod, so nimpt myn herr vonn Einnsidlen einen houptfal ie von dem elltesten vntz das sy alle abgannd; wer ouch, herr der richter, das da ie der jüngst vonn todes wegen abgadt, so nimpt myn herr keinen houptfal, vnntz das er kumpt an den elltestenn.\nSo ist aber, herr der richter, wer, das ein frow vssert disen dinnghöffenn harkeme inn dis dinnghoff, vnd wen sy zenacht vor irs manns bett stadt vnnd sich enntgürt, inn aller der wyss vnnd maass als sy zu im nider wellt gan; so ist sy genoss vnnd geerb alles das er hatt oder iemermee gewünnt, vnnd ists, das inenn kind werdent by einannderen, stirpt iren da der man ab, vnnd wil sy den by den kinndenn nit syn, so nimpt sy denn drittenn theyl inn varrnnder hab, onn alle gelltschuld, vnnd wellchen wëg sy will, darann sol sy niemen sumen noch irenn. Wer aber, das sy by den kinnden sin will, so sonnd sy sy nit vsstosenn nach verthryben, alle diewyl, so sy by innenn syn will. Wer aber, herr der richter, das ir der man abgienng onn lyberbenn, hatt er eigen oder erbgut, das soll sy niessen ze ennd ir wyl, vnnd sol das wëder bekümeren noch versetzen; vnnd wenn die frouw abgadt, so soll das eigenn oder erbgut widerumb falenn an synne erbenn. Wer ouch, herr der richter, das die frouw dem mann abgienng an lyb erben, hett sy eigenn oder erbgut zu im bracht vonn iren fründen, das sol der man niessen biss ze ennd synner wyle, vnnd soll das weder versetzenn noch verkauffen, vnnd nach des manns tod, so sonnd die eigenn oder erbguter widerumb fallenn ann der frouwen frünnd.\nHerr der richter, wer, das ein knab wurde geporenn inn disem dinnghoff, war der kunnt, da man inn bereichenn oder zwinngen mag, erkum dann inn sant Regula dinnghoff, der sol innher diennen mit gewonnlichen diennsten, mit stür, mit münntz.\nWer ouch, herr der richter, das ein thochter die geboren wurde inn disem dinnghoff, war die kunde, sy kome dann inn sannt Regula dinnghoff. Ist aber, das die frouw kinnd gebirrett, das knaben sinnd, wenn die kinnd werden zemeister, vnnd sy eigenn brott ëssennd, war die komend, so sonnd sy hierin dienen mit stür, mit müntz, mit gewonnlichen diennsten, sy kom dann inn s. Regelen dinnghoff. Herr der richter, das ein man der sannt Rëglen wer, wer, das der kom har inn disenn dinnghoff, sitzett er hie jar vnnd tag vnnansprëchig, war der kundt, er kum dann wider inn sannt Rëgelenn dinnghoff, war er onn diss kumpt, so soll er vmbher diennen mit stür, mit müntz, vnnd mit gewonlichenn diennsten.\nHerr, wer ouch, das ein gotzhuss man hie vss disem dinghoff kem inn s. Rëglenn dinnghoff, dem sol nutz nachjagenn noch nach fragen vsser disem dinnghoff.\nHerr der richter, das vormolen ist geoffnëtt von der genosami wegenn, so wir habenn gen sannt Rëgelen lüth, dieselben rechtunge habent sy zu vnns ouch.\nHerr, wer, das ein man hie sësse inn dinnghoff, den duncke das syn gwerb annderschwo besser wer dann hie, der mag ziechenn ann die rychstett, oder inn mynes herren von Österych stett, oder inn wallstett, oder vff das lannd, der soll ziechenn mynes herren von Einsidlen zins vnnd rechten onne schaden, daran sol ine nieman sumenn noch iren.\nHerr, ein man der hie sitzt, inn disem dinnghoff, der mag sin gut fügenn, machen, gen wem er will, alder einem hund an den schwanntz binden, mynes herren von den Einsidlen zinnsen vnnd rëchten vnschëdlich, daran sol inn nieman sumen noch irenn.\nHerr, wer, das ein man inn disem dinnghoff sësse, der erbgut hette, ist, das inn not zwinngett, der mag wol einen acker verkouffen oder versetzen ald meer, oder ein wisen, vnnd sol inn darann niemannd sumen noch iren, vnnd sol das thun mynes herren von Einsidlen zinnsen vnnd rëchten one schaden; wer aber, herr, das diser theyl darab es verkoufft wurde ze schwach (were)[^2], das mynem herrenn vonn Einsidlen für zinnss nit gelltenn möchte, so ist die nachfrag mines herren von Einsidlen, wo er den erfragen kann, die theyl die darab sinnd verkoufft, oder versetzt, der sol diss theyl zu disem lassen, das mynem herren sin zinnss werd.\nHerr, sy sprëchennt, wer hie in disem dinghof hab eigen oder erb, das er verkouffen will, das sol er hüt veilpietten vff disem tag, ald wenn myn herr von Einsidlenn will meygennteding han, vnnd vff s. Cunrats lag, herr, vnnd sol das pietten synem teylig, wils das kouffenn, so soll ers im v β ₰ necher gen, den es vff dem wëg gullte, wils das theylig nit kouffen, so soll er es piettenn den rechten erben, wennd es die erben nit kouffen, so sol er es pietten den hulsgenossen, wennd die es nit kouffenn, so sol er syn gut darumb nit vnuerkoufft lassenn, er sölle es schlachen inn die wytreyte, werr im allermeyst gibt, dem sol er sin gut gen, vnnd sol inn daran nieman sumen noch iren vnd sol das thun mynes herren von Einsidlen zinnsen vnnd rechtenn vnnschedlich, herr, vnnd sol im das hie verggenn wie er syn nothurfftig ist hie inn disem dinnghoff vor dem stab, herr, vnnd sol im brieff gen vmb syn gut, die brieff sol besiglenn myn herr vonn Einnsidlenn.\nHerr, wer, das iemannd kem, der inn lannd gsëssen wer, vnnd der sprëch, er hette besser recht zu dem gut, den ieman der das koufft hette, clagennt er vnd spricht zu dem gut, als rëcht ist, vnnd empfind sich das er besser rëcht zu dem gut hatt, dann ieman der das koufft hette, so sol er im sin losung gebenn, also er es koufft hatt; herr, wer, das ein man vss lannd wer, kumpt er inn nün jaren vnd spricht zu dem gut, allso rëcht ist, vnnd erfindt sich das er besser rëcht zu dem gut hatt, so sol er im sin pfannd schilling gen, vnnd als er es koufft hatt. Herr, so ist den vmb mynes herren schwyn, die er hett inn disem dinnghoff, wenn er die will han, so sol er es synen armen lüthen verkünden, vff s. Johannstag vnnd sonnd die schwyn brinngen vff sannt Cunrads tag, herr, wer, das er inen nit verkunndt, so sonnd syn pfennig als vil, als die schwynn gellten söllen; verkündt er inen aber vff sannt Johannstag, so sonnd sy schwyn bringen vff s. Cunratstag, herr, mit disem dinnghoff vnnd schwyn brinngen, es sy clein oder gross, feyss oder mager, wie es ein schwynn ist, hatt es vier bein, ein mund vnnd ein schwanntz, so soll es myn herr nit verwerffen, vnnd sonnd die huber den schuppuseren ire schwyn beschouwen, vnnd die schupusern den hubern ir schwyn schetzenn; ist es besser, dann ers gelltenn sol, so soll mynns herren seckel offenn stan, vnnd soll dem armennman gellt vssher gen; ist es aber schwëcher, so soll des armen manns seckel offenn stan, vnnd sol mynem herren gellt vssher gënn, wes es schwëcher ist.\nMynn herr vonn Einsidlenn sol ouch ein koch hie hann inn disem dinnghoff, der sol die schwyn empfangen vnnd schouwen, vnnd sinnd sy schonn, so sol der arm man dem schwynn die hemen abthun, vnnd sol es lassen lauffenn, weder es wil, ob sich oder nidtsich, vnnd damit hatt der arm man geschwynett.\nHerr, so ists aber vmb myns herren zinnss, vnnd sprëchent, das er recht hab zu disenn höfen, die hie gelëgen sind inn disem dinnghoff, wenn man geschnnydt, so mag er syn zinnss vorderen zu den höfen, ob er syn nothurfftig ist, vnd die sonnd im zinnsen vnuertzogenlichen, vnnd die huben buwen vff s. Michelstag, vnd die die schuppossenn buwen vff sannt Otmars tag, vnd die die huben vnnd schuppossenn hannd, die banndt das rëcht, ob sy nit zinnsen mügen eins jars, so sol man sy nit vertryben von irem erb vnntz inn das dritt jar, so sol man inen beyten vff das annder jar, vnnd zinnsent sy dann nit, so sol man inen beitenn vff das dritt jar, vnnd wer, das sy den nit zinsetind, so hatt myn herr vonn Einnsidlenn rëcht hin anfachen, vnnd mag vfhinn suchenn, vnnd mag daruss anfachen, vnnd mag innher suchen alles was er will, es syge lügvnndts oder blerenntz, vnntz das ime syne zinnss werdenn; wann myn herr sol nit syner zinnsen vssligenn.\nHerr, so ist aber rëcht inn disem dinnghoff, daz der meyst von den hoffjungern vberein werde, waz mynem herren vonn Einnsidlen vnnd dem dorff nutzlich vnnd erlich ist, des sol der minder teyl dem meren volgenn, vnnd ob man hie ein einung macheti, das man kornn bauen wellten, vnnd wer das brechte vnnd als dick er das tet, so ist er komen vmb iij β ₰.\nHerr, so ist es denn vmb vnnser efaden, die sol ganntz syn ze der kornnzëllg zu sannt Martins tag, ze der haber zellg zemeigenn; vnnd wer die fryd machen soll, vnnd machett er die nit, das clegt von kumpt, so ist er kumen vmb iij β allso dick vnnd vil clag vonn im kumpt.\nHerr, so sonnd vnnsere höltzer gebannen sin vor allen den, die vssert disem hof gsëssenn sinnd, ein buchiner stump iij β ₰, ein tanniner V β ₰, ein eichiner X β ₰ alss dick vnnd vil wer das thutt der vsert disem dinnghoff ist gsessenn, der kumpt vmb dieselben buss.\nHerr, so ist vnnsers hoffs rëcht, das myn herr vonn Einnsidlen, hie inn disem dinnghoff, einen geschwornen knecht soll han, der mynen herren vnnd den hoffjungernn nutzlich vnnd from; wer aber, daz einn weybel hie werre, der den hoffjungern nit fuclich, den sol myn herr wannderen, oder so sonnst einer abgienng, so sonnd die hoffjunger einen erwelen, der dem hoff vnnd mynem herren fugelich vnnd nutzlich sy, dem soll myn herr vonn Einsidlenn das ampt lichenn vnnd annders keinem.\n\n[^1]: Vermutlich von Grimm hinzugefügt, siehe Grimm: 146. \n[^2]: Vermutlich von Grimm hinzugefügt, siehe Grimm: 147.",
        "verweis_mehrere_weistuemer": [ "" ]
    },
    {
        "id": "weistum_schweiz_0039",
        "titel": "Hofrodel von Einsiedeln",
        "edition": {
            "stelle": "Grimm Bd. 1, S. 149–151",
            "notizen": "FN Grimm: 149: aus dem originalpergament im kloster Einsiedeln, das im anfang des 15 jh. geschrieben scheint. auch abgedruckt, aber ungenau in den documenta archivii Einsidelensis 1670."
        },
        "original_link": "",
        "ort": "Einsiedeln",
        "koordinaten": {
            "lat": 47.128055,
            "lng": 8.743058
        },
        "zeit": "k.A. (vermutl. Anfang 15. Jh.)",
        "typ": "",
        "schreiberinfo": "",
        "region": "Schwyz",
        "text": "Dis sint dú recht des gotzhus von den Einsidlen, dú die hoflúte von Pfefikon, vnd von den Einsidlen, von Núhem, von Erlibach, von Stefen, von Kaltbrunen hant geofnet vnd erteilt by dem eid, so sy dem gotzhus getan hant, vnd von alter an sy bracht ist, als hie nachgeschriben stat.\nDas erst recht ist, das eins abtes amman zwirent in dem jar richten sol vmb eigen vnd vmb erb. Dar nach ist des gotzhuses getwing vnd ban, vnd einvng, vrsetze vnd ellú gerichte, wan túbi vnd freueni, das solt ein vogt vsrichten.\nVnd zů zwein ziten ze meyen vnd ze herbste, so sond alle die fúr dem amman komen, die des gotzhuses gůt hant, so in die höue hórent, siben schů lang vnd breit. wer aber das nút tete, der sol dem amman bessren mit III schilling vnd sol da liden das vrteilde git. Vnd sol dez abtez amman richten vmb gelt, als dik man sin bedarf. Ovch sol man die zins weren ze den ziten als man si weren sol. tet er des nit, sol er das bessern mit III schilling. Ovch sol min her der abt pfenden vmb sin zins, wenne ers gern tůt ane klagen. Ovch ist dú tauern des gotzhus in allen iren twingen, vnd sol nieman kein win schenken, im tueg den ein her vf, ald dem er den gewalt git. wer aber, das keiner das úber gieng, als dik er den zaphen zúcht, das sol er bessern mit III schilling pfenig, vnd ân schenken sin unzit an eins herren gnad.\nOvch sol man wissen, das man das alt mes han sol vnd damit messen, vnd were, das einkeiner ein ze klein mes hetti, der sol dar vmb huld gewinnen an einem hern von Einsidlen, vnd hat in ein her von Einsidlen darvmb ze straffen war vmb er wil. Ovch sol man wússen, das ein her von Einsidlen als wol hat ze twingen die pfister als die wirt, das si phenning wert brot bachen, nach dem vnd si korn ze kouffen vindent an geuerd. vnd wer das enkeiner dar an misfuere, das er ze klein brot búchi, so hette in ein her von Einsidlen dar vmb ze strafen als dik er das tůt vmb V schilling, vnd was brots er denn hinder im fint das sol er durch got geben. Wa ovch ieman kumpt vnd vff einen hofman klagt, der sol búrgen geben, das er ǒch ze rechten stand dem den er beklagt vor dem amman des abtes. Ovch sol man wússen, wo ein eigen man des gotzhus stirbet, der sol geben ze valle das beste houpt oder stuk so er bat. wer ouch, das dekeiner des gotzhus man zů der e keme mit siner vngenoessin, der sol eines abtes hulde gewinnen, als er si an im vinden mag. wer ǒch, das er kint gewunne bi der frouwen, so erbet das gotzhus was er eigens vnd erbes hat von dem gotzhuse. So ist aber genos des gotzhuses lúte von den Einsidlen des gotzhuses lút von Zürich sant Reglen, des gotzhuses lúte von der Richenow, des gotzhuses von sant Gallen, des gotzhus lúte von Pfefers, des gotzhus lúte von Schennis vnd von Sekingen.\nOvch sol man wissen, wie dekein gotzhusman vert vsser einem hof in den andren, dem sol der vogt nicht nachvarn. er si denne frov oder man, vnd sol dienen dem herren, der denn her úber den hof ist. Were ouch, das dehein vrteilde stiesse vor des abtes amman, es were denn vmb eigen vnd vmb erbe, oder was der amman ze richten hat, die sol man zúchen vss dem hofe in die dinghöfe, als denn erteilt wirt, vnd ze iungste in des abtes kamer, es were denn, das die teil eins andren úber ein kemen. Ovch sol man wissen, wa man vmbe des gotzhus eigen richtet in den dinghöuen, dar vmb sol nieman erteilen, wan des gotzhus lúte. Wer ǒch, das einer des abtes amman úberhörig wurde vmb gelt, so sol der vogt in twingen mit lib vnd mit gůt, das er den kleger vergelte vor abe, dar nach dem gotzhus sin bůsse, dar nach nem der vogt ovch sin bůsse. Ovch sol ein vogt sitzen bi des abtes amman ze meyen vnd ze herbst, und sol den amman nicht irren an sime gerichte, vnd sol den amman schirmen vor vnfuog. Wer ouch, das dehein klag fúr gienge, die ein vogt richten sol, mag er si des tages nicht richten, so sol er tag geben wider in den hof nach des houes recht. Ovch sol man wissen, das eines herren amptman richten sol, was fúr in kunt, es wer denn das yeman klegti vmb freuni, das sol sich enpfinden vor eines abtes amman, ob es freueni si, so sol eins herren amman den stab von im gen, vnd sol ein vogt richten nach des hofes recht. Was ouch der vogt ze richtene hat von freueni, daz sol man richten dem kleger mit III schilling vnd dem vogte mit VI schilling, ân drie sache. Wer ǒch einen marchstein vsbrichet, oder einem sinen eid beschiltet, oder heimesuochet vnder růssigem rauen mit gewafneter hant freuenlich, die sont bessren dem kleger mit III phunden vnd dem vogt mit VI phunden. Ovch hat man minem heren von Einsidlen erteilt ze den Einsidlen, das nieman keinen invang noch keinen ruchen walt mag noch ensol inne han âne mines herren des abtes hand vnd willen, vnd ane zins. Ovch sol man wissen, wer gůt hat das drú jar minen herren vnuerzinset stat, das ist dar nach minen herren vellig worden. Ovch sol man wissen, wer gůt in kǒffes wis inne hat jar vnd tag vngeuertiget, das ist ovch dem gotzhus lidig. Ovch sol man wissen, wa ein vnelich kint in den hoefen abstirbet ane lib erben, das sol ǒch min her der abt erben an alle widerred.\nOvch sol man wissen, das ein her von Einsidlen vogt vnd her ist úber geistlich lút, vnd si erben sol. Ovch sol man wissen, wer iar vnd tag wonhaft ist in des gotzhus twingen vnd bennen, der sol dem gotzhus gebunden sin ze dienen recht als ein ieklich gotzhusman, ist, das er in dem jar von nieman versprochen wirt, die wil er hinder dem gotzhus ist. Es ist ouch des gotzhus recht, wer schmaltz dem gotzhus sol zinsen, der sol gesotten smaltz geben das gelútert sy. vnd têt er des nit, vnd sich das befund, der sol anders geben als vil als das was, vnd sol das vorder verlorn han, vnd git er ouch minder, so ist er in derselben buos; vnd wer ouch ziger sol, git der minder denn er sol, so ist er in der selben buos als vmb den anken.",
        "verweis_mehrere_weistuemer": [ "" ]
    },
    {
        "id": "weistum_schweiz_0040",
        "titel": "Hofrodel zu Einsiedeln",
        "edition": {
            "stelle": "Grimm Bd. 1, S. 151–159",
            "notizen": ""
        },
        "original_link": "",
        "ort": "Einsiedeln",
        "koordinaten": {
            "lat": 47.128055,
            "lng": 8.743058
        },
        "zeit": "vor 1493",
        "typ": "",
        "schreiberinfo": "",
        "region": "Schwyz",
        "text": "Dis nachgeschriben stugk vnd artigkel ist des erwirdigen gotzhus vnd eins yettlichen herren vnd aptz des selben gotzhus zun Einsidlen, als wytt dann die walldtstatt Einsidlen begrifft, fryheit, ehaffti vnd rechtunge, als denn das die walldtlúte vnd gotzhuslúte in derselben waldtstatt sitzende vff ir eyde alle jär järlich zu meyen vnd zu herpstzyt biss her erteilt hand, die von wort zu wort hernach gar eigenntlich geschriben stand vnd dez ersten:\n1. Das ein yettlicher vogt, welher dann ye zu den ziten vogt zun Einsidlen ist, einem yettlichen herren vnnd appte vnd sinem amann zu denselben zweyen jargerichten zu meyen vnd zu herbste wenn man die im jär pfligt zu haben, vor vnfůge, ob yemant da annders denn billich were vor dem gerichte fürnemen wölt, schirmen sol.\n2. Es söllent ouch alle die, so in der vorgennannten waldtstatt Einsidlen gesessen sind, die eigen oder erb siben schuch wyt vnd breit für sich oder hinder sich in der selben waldtstatt in des vorgeschriben gotzhus gerichten zwingen vnd bennen hat, by den selben zweyen jargerichten zu meyen oder zu herbste sin vnd daselbs hören des vorbenempten gotzhus gerechtigkeit fryheit vnd ehaffti im zugehörig. wer aber, das vil brüder in einem hus vnd in einer cost vngeteilt werint, so mag wol der eltost brůder zu den gerichten gan vnd die anndern brüder, so da heimen beliben, versprechen; es were dann, das yemant rechtz zu den kindern einem oder mer so anheimsch beliben weren, begerte, der oder die sollent denn zu recht anntworten, ob inen zu recht als recht ist verkúndt worden wer, vnd welhe zu den vorgenanten gerichten nicht kämen, der yettlicher ist einem heren vnd apte zu buos an all widerred verfallen dry schilling haller.\n3. Die gericht zwing vnd benn ouch alle herligheit, als wytt denn die waldtstatt Einsidlen begrifft, gehörnt einem herren vnd apt ouch dem obgenanten gotzhus Einsidlen zu. vnd hät ouch ein yettlicher herr vnd apte des selben gotzhus vmb all sachen zu richten ane allein vmb dieb vnd freuel, die gehörennt einem vogt zun Einsidlen zů.\n4. Welher ouch einem herren vnd apte zu Einsidlen ouch dem gotzhuse erb oder schweigzins järlichen schuldig ist zu geben, der sol namlich den schweigzinss sant Michels tag vnd den erbzins sant Martins tag in den hoff zu Einsidlen antworten vnd äne alle fúrwort minndrung vnd abgang vssrichten vnd betzalen, vnnd besonnder der schmaltzzins git. Welicher der ist, der vnder sechs becher bringt, dem sol man sin geschier wider geben, welicher aber ob sechs becher bringt, der sol das gefasset bringen. das selb geschier, dar inn ob sechs becher schmaltz ist, sol man betzalen vnd nit wider geben, welicher och bös schmaltz oder sust ze lútzel schmaltz brechte, das mag ein her oder sin amptman oder wem daz von einem herren beuolhen wirt nemen vnd dennocht nút desterminder vmb me vnd ouch bessers heissen pfennden, als lang bis im vmb sine zins gnůg beschicht. Des glichen vmb den ziger, der nit genem were, mag ein her oder sin amptman oder wem das von einem herren beuolhen wirt wie von dem angken ob geschriben stat, auch thun alles vngeuarlich.\n5. Welicher och den zins einem herren oder sinem amptman zu geben verseite, den oder die selben, so das thůnd, mag eins herren amptman pfennden oder das gut daruff sölich zins stundent, darumb angriffen, als lang bis der zins betzalt wirt vnd einem herren siner gerechtigkeit gnůg beschicht vngeuarlich.\n6. Were och, das einer oder mer die zins so sy schuldig werint vff die zil vnd zyt wie obgeschriben stät nit gebent vnd sich darumb pfannden liessint, der oder die selben, die sich pfenden land, sind zu rechter bůs vmb dry schilling haller verfallen, vnd mag eins herren amptman oder sin weybel still stan vnd sich vmb keren, ouch die pfannd so einer zu pfannd geben hät verkouffen bis einem herren vmb sin zins gnůg beschichtt.\n7. Zu wissen ist, das der spenn vnd stöss, so sich möcht erhept haben der schweigkúe halb vff Egk, so vff den schweigen beliben sond, vnd nach den alten vrber erkúe heissen, damit sich nieman ab dem andern clagen mög, ouch ein herr von Einsidlen wisse, was er einem amptman ze nemen so die gelichen sind enpfelhen mög, so ist ein herr von Einsidlen vnd die waltlút in gúltigkeit verkomen vnd sölichs vereint worden in form vnd mäss wie hernach geschriben stät; dem ist also, wenn ein schweig ledig wirt, es sye das ein schweiger abgieng oder sich hielte, daz im ain herr von Einsidlen sin schweig nemen wurd, so sol eins herren amptman mitt den schweigern vsser oder inner die er denn dartzuo berüffet gewalt haben vss des küe, so abgestorben oder sust von der schweig komen ist, vor vss vnd ab nemen biss das die zal der erkúe so dann zu der selben schweig gehöret, erfült wirt. wer aber sach, das ein amptman vnd die so er berüfft, vff dem gůt die zal nitt fundint, oder der, so von der schweig komen wer, nitt sölich kue hett, das sy beduchte, das solich erenkúe werindt; söllent sy gewalt haben im daruff von dem sinen ze legen nach ir bedungken das daz den eren gnug sy vugeuarlich.\n8. Es sol ouch dehein walldtman, gotzhusman noch annder so in der waldtstätt Einsidlen noch vsserthalb gesessen ist vnd gotzhuss gůt in hand, dehein gotzhus gůt vnuerzinset inne haben, er sölle dem gotzhus vnd einem herren dauon zins geben vnd thůn als annder die dann des gotzhus gütter inne hand. welher aber sich des widerte vnd sölichs nitt thůn welte, so mag ein herre von Einsidlen oder wem er sölichs beuilhet, dem oder denen so widerspennig werint, die guetter die sy nit vertzinsen wöltind, wol zu sinen hannden nemen vnd behalten biss an sin gnad; als lang vnd als vil biss im siner gerechtigkeit gnůg beschicht vngeuarlich.\n9. Es sol och niemandt ruchenwaldt vnd allmeind inuachen âne erloben gunst wissen vnd willen eins herren von Einsidlen eins vogts vnnd der waldtlútten. Tete aber darúber yemant, wer der wer von dem das kuntlich vnd darumb von einem waltman geleidet oder beklagt wurd, als offt das bescheche, der oder die so solichs beschuldt hetten sint zu yettlichem mäl vmb drü pfundt zu bůs komen ane alle widerred vngeuarlich.\n10. Es ist ouch ein yettlicher herre vnd apte zun Einsidlen úber geischlich lüt vnelicher kinden herre vnd vogt. Er mag sy öch nach irem dot vnd abgang erben, es wer dann, das die vneliche kind elich liberben nach irem todt vnd abgang hinder innen verliessent, die selben ir elich liberben mugent wol zu erbe stan vnd gan äne eins herren von Einsidlen sumen vnd irren. Es mag och ein herre vnd apte von Einsidlen derselben vnelicher lütten kinder die von innen elich geborn sind für sin gotzhus lút haben vnnd halten.\n11. Wenn ein gotzhusmann oder ein waldtman von todts wegen abgät, von dem sol einem herren von Einsidlen vnd sinem gotzhus ein vall volgen vnd werden. vnd ob sich fuegte, das in der vorgenanten wallstatt zu Einsidlen ein sterbent vff erstünde vnd in einem hus da ein vatter, vnd der ein oder me sün hette, oder ob vil gebrüder, da dehein vatter wer, vngeteilt by einanndern in einer cost werint, vnd hüb es an dem vatter, und ob der vatter nit were, am eltosten brüder zu sterben vnd den ye darnach der eltost sturb, von der yettlichen sol einem herren vnd apte zu Einsidlen âne alle widerred ein val volgen vnd werden. hueb es aber an dem jüngsten oder an dem mittlosten brüder an zu sterben, so ist man dehein vall von inen schuldig zu geben vntz an den eltosten. Gefuegte sich ouch, das sich ein geschlecht teilte, von einandern zugen vnd nit mer by einandern in einer cost werint, wenn sy denn darnach von todz wegen abgannd, so sol aber einem herren vnd apte von yettlichen ein vall veruolgen vnnd werden vngeuarlich.\n12. Wer ouch jar vnd tag hinder einem herren vnd apte in des vorgenanten gotzhuss Einsidlen gerichten zwingen vnd bennen sitzet, dar inn er stirbt, von der yettlichem sol einem herren vnd apte ouch ein vall werden vnd volgen als wol als von einem rechten gotzhusman âne alle widerred vnd inntrage vngeuarlich.\n13. Were ouch, das einer frowen ir man abgieng vnd einem herren sin vall gefiele vnd aber, e die frow irs dritten teils vssgewist wurd, ein andern vall gefiele das dann ein herr vor vss vnd ab von dem vorgeteilte gůlt werden sol sin vall, vnd erst darnach der frowen iren drittenteil alles vngeuarlich.\n14. Wenn ouch eins herren amann einen vall von eins herren wegen vordert vnd den haben wil, hät der so von todts wegen abgangen ist vich úrigs oder halbs hinder im gelaussen, das sol man dem amman oder wer söllich vele von eim herren oder sins ammans wegen vordert one als versagen fúrtriben, da sol dann ein amman das best hopt so darunnder ist nemen, were aber, das der abganngen nit vich gehept hette, so sol man dem amman an der varenden hab so der abgangen gelaussen hat, zoegen vnd fürschlahen. da sol der selb amman das best so darunnder ist nemen. Da so ist man nit schuldig dehein harnasch hew noch bettgwändt für zu schlachen noch schuldig sin für ein vall zu geben, ob er anders hette vngeuarlich. were ǒch, das demselben amman vich oder annders verseit wurd, so mag der selb amman das so imm fürgeschlagen ist nemen, vnd nút desterminder dem bessern val nach fragen bis an eins herren gnad.\n15. Gefůgte sich, das ein gotzhusman in die vngenossami wybte vnd sich vor sinem todt vnd abganng mit einem heren vnd apte zun Einsidlen darumb nit geint hett, stirbt der selb gotzhusman oder ander die sölichs tätten, so mag ein herr vnd vnd apte zu Einsidlen zu allem dem gůt so der selb abgegangen gotzhusman oder die so das tätten hinder inen verlaussen wol gryffen vnd das zu sinen vnnd sins gotzhus hannden ane alle inntrage nemen, es sy denn, das ein herr von Einsidlen mitt den kinden, ob sy die hinder inen gelaussen hetten, gnad vnd barmhertzigheit mitt inen tailen wölt. doch ob ein gotzhusman vnder die siben gotzhúser als die hernach geschriben standt wybte, namlich Zúrch sant Reglen, Segkingen, die Richow, sant Gallen, Schennis, Pfeffers vnd Einsidlen, darumb sol ein yettlicher gotzhusman der solichs täte von einem herren von Einsidlen vngestrafft sin vnd beliben, danne die selben gotzhuser ein anndern genoss sind vnd beroben mugen. Were ouch, das einer oder me gotzhusmanen ein frye frowen der niemant nachjagt vnd niemantz eigen wer neme, die selben so das thůndt sollent och von einem herren von Einsidlen vngestrafft sin vnd werden. Gewunent ouch dieselben eliche kind by anandern, die selben kind ein her von Einsidlen ouch für sin gotzhuslüt haben vnd halten mag vngeuarlich.\n16. Es sol ouch niemant dehein win weder wirt noch ander in der vorgenanten waldtstät Einsidlen nit schenghen, er werd im dann von eins herren von Einsidlen amman vff gethan vnd erlopt. Welicher aber das darüber täte, als offt der, des der win ist, oder sin ehalten den zapfen zugktent, als digk ist einer einem heren vnd apte zu Einsidlen zu bůs verfallen dry schilling hallern. welicher ouch den win túrer denn im von eins herren amman vff gethan wurde schengkte, als offt der oder die das thůndt oder ir ehalten den zapfen darúber zugkent, sind ouch einem herren vnd apte zu bůs an gnad verfallen dry schilling haller, vnd sol man dartzú dem oder denen so win von denselben so vberfaren hetten, gereicht hetten, den schaden, ob sy des nit enberen wölten, ablegen, es wer dann, das einem gest käment vnd zu vielent, das einer nit so bald zů eins herren amman im den win vff zů thün komen möcht, der mag wol vngeuarlich ain oder zwen köpf win schengken, biss imm der win von eins herren amman vff gethan wurdt, vnd hette ouch einer ellenden win, den mag einer wol schenghen ane eins herren amman vffthůn vnngeuarlich.\nVnnd als dann lange zyt ein span gewesen ist, was ellender win sy, habent sich gemein waldlutt des erkennt vnd vff sich genomen mit sambt einem herren vnd vogt an dem herpstgericht vff menntag vor sannt Thomas tag in dem jar do man zalt tusent vierhundert núnntzig[^1], vnd drúw jar, das ellender win nútt anders sy dann sagk oder hepf win, vnd mög vnd sölle eins heren ammann welschen win, Elseszer, Brissgower, Oberbirger vnd welicherley vslendischer win es sy, vff thůn vnd schetzen wie die andern win, welicher ouch über sölichs die obgenanten win schanghte vnd die eins herren amptman nit schetzen liesse, als offt er dann den zapfen zught, sol er stan in der bůs wie obgeschriben stät von dem landtwin. Es sol ouch deheiner, wenn im der win vff than wirt, weder durch sich selbs noch durch sin husgesind denn selbigen win enndern noch mit dar in schütten annders dann beliben laussen, als er was do man in vff thän hant by sinem eyde.\n17. Es mag ouch ein ietlicher herre vnd apte zu Einsidlen im jar wenn im das eben ist, viertzehen tag banwin schengken äne mengklichs intrag vnd hindernuss daselbs dann yeder mann win reichen vnd nemen sol allwegen vngeuarlich.\n18. Es sol öch ein jetlicher pfister der zu Einsidlen brot vff den koff bachen wil pfenning wert brot machen nach dem vnd denn der kouff vmb das korn stät vnd gät; welicher aber kleiner brot denn der kouff umb das korn gienge búche, so mag eins herren amman vnd wem das ein herr beuilcht dem der zu klein bueche vor der kirchen vnd vff dem laden, wo einer das veil hette, das brott nemen das zerschniden vnnd armen lútten geben. Er mag ouch dem vnd den selben so zu klein búchen bis an eins herren gnad bachen verbieten vngeuarlich.\n19. Es sol ouch niemant, er sy wer der well, dehein einung in der waldstatt zu Einsidlen nit machen noch setzen das die dry teil angange, denn ein herr von Einsidlen ein vogt vnd die waldtlúte gemeinlich, vnd ob dehein obgenant teil âne den andern ichtzit machete fürneme oder abliesse, das aber die dry teil antreffe, das sol dehein crafft noch macht nit haben noch ein fürgang gewinnen, es beschech dann mitt des anndern teil raut wissen vnd willen vngeuarlich.\n20. Welicher ouch, er sy wer der well, âne erlouben gunst vnd willen eins herren vnd aptz zu Einsidlen in sin vnd des gotzhus wasser vischet, der oder die, als offt das von inen beschicht, sind einem herenn vnd apte ein kuo ân gnad zu bůs verfallen, es sy denn das einer so hofflich mit einer vedersnůr sy, das er ân als kerder vnd feimer vischen könne, der sol von einem herenn vnnd appte von Einsidlen vngestrafft sin vnnd beliben vngeuarlich.\n21. Es sol ouch deheiner einem herren das vederspil noch das rotgewild nitt vächen noch abtragen, sunndern welher das täte, den oder die selben mag ein herr von Einsidlen für recht stellen vnd damitt recht erkennen laussen was darumb recht sy vngeuarlich.\n22. Vnnd als dann die vischer wie obgeschriben ist vmb ein kuo verfallen sond sin, vnd aber von dem jeger, so das rottgewild fiengent vnd was dem wiltpanndt zu gehört an eins heren gnad stan sol, ist ein her mit sampt gemeinen waltlütten verkomen, hond och sölichs vff dem herpstgerichte vnd inn dem jar wie obstät also vff sich genomen biss an eines herren wider rüffen, das fischer vnd jeger gelich gestrafft sond werden, das so offt vnd digk einer vischet anders dann wie obstat oder rottgwilt fienge, als offt sol es einem heren verfallen sin zů bůss II lib. haller.\n23. Es mag ouch ein iettlicher herr vnd apte zu Einsidlen die schweigen einost, zwúrot, oder als digk in bedungkt im jär noturfftig sin, besetzen vnd entsetzen äne mengklichs sumen vnnd iren nach vswysung der briefen die darumb gegeben sind ungeuarlich.\n24. Es sol ouch niemant by dem waldweg holtz howen, so wytt vnd einer mitt einem gemäss armbrost schiessen möcht, welicher aber das darüber täte, der ist zu rechter bůs, als dick er darumb geleidet wirt, von yettlichem stogk besonnder dry schilling haller verfallen vngeuarlich.\n25. Es sol ouch niemant dehein gutt lenger denn einen nutz vngeuertiget inn haben, welicher ein gůt oder mer lennger denn einen nutz vngeuertiget inn hett vnd das von der lehenhand nit enpfieng, es wer denn das sich sölich guetter mitt vrteil vnd recht verstagkte, dasselb gůtt mag ein herr vnd apt zu Einsidlen oder sin aman von sinen wegen biss an sin gnad zu sinen handen ziehen vngeuarlich.\n26. Were ouch, das vrteilen vor eins herren vnd aptz zu Einsidlen stössig wurden, die selbigenn stoessigen sol man einem herren von Einsidlen anntworten, der sol denn die entscheiden, vnd wie er die entscheidet, da by sol es on all weigrunge belibeg. Gefuegte sich ouch, das yemant mit einem herren vnd apte zu Einsidlen vor gericht stössig wurde, vnd das in vrteil keme, dieselben vrteilen söllent in die siben dinghoeff geuertiget werden vnd was dann inn denselben dingkhoeffen das mer wirt, die selben vrteilen sol man dann beid widerumb inn eins herren von Einsidlen kamer anntwörten, vnd denn so sol ein herre die recht gegebnen her vss anntworten vngeuarlich.\n27. Es hät ouch ein iettlicher herr vnd appte des vorgenannten gotzhus zu Einsidlen, oder wem das ein her beuilcht, gewalt zu gebieten, welicher der wer der vntzimlich holtz vor den hússern an den gassen ligen hett, ab weg zu thůn. were aber, das die denen solichs gepotten wurd nit tätten, dieselben so vngehorsam werind sind zu rechter bůs dry schilling haller verfallen, vnd dartzu dasselb holtz mag ein her von Einsidlen zu sinem hoff oder wo hin im das eben ist füren laussen; des glichen von der graben vnd dez bws wegen zu rumen mag ein herr wie das von des holtz wegen obgeschriben stät ouch thůn laussen ungeuarlich.\n28. Welicher ouch an eins herren von Einsidlen brüel oder an die weid stosset, der selb vnd die so daran stossent söllent durch ir heg dem brüel vnd der weid frid geben; funde aber ein herr oder die sinen in dem brüel oder in der weid zu den zyten, so das nitt sin sol vich, das nit sin wer, dar inn gän, das mag ein herr oder die sinen vss triben, vnnd dartzů ob ein herr wolt in den hoff fieren laussen vnnd ye das hopt mit dry schilling haller zu bůs verfallen sin vnd zu lössen geben vngeuarlich.\n29. Es sol öch niemant äne eins herren von Einsidlen erlouben wissen vnd willen in sinen vnd des gotzhus berg grösser denn ein gertrůt sy holtz howen. welicher aber das darüber tätte, der oder die selben so das thůndt, als digk das von inen beschicht, sind von yettlichem stumpen besonder zu rechter bůs dry schilling haller ze geben verfallen vngeuarlich.[^2]\n\n30.Wellicher ouch gotzhus gůtt hatt vnd das verkouffen will, der mag das ob er wil dry süntag nach einandern hye zů Eynsidlen inn der kirchenn verkünden vnnd erbyeten lassenn vnnd des glychenn eynen sünnentag inn der kirchen ze Frygenbach, vnnd wenn das beschichtt so mag eyner denn dye capittelherren zů Eynsidlenn an erbyetenn, vnnd woltent sy es nit kouffenn, so soll eyner das eynem herrenn vnnd appte zů Eynsidlenn an erbyeten lossen, vnd ob er es ouch nit kouffenn wolt, so mag er denn das gůt ouch anderst nyemant ze kouffen geben denn dem oder denen so inn der wallstatt gesessen sind, oder eyner zúch denn inn dye wallstatt vnd blyb mit dem synem vff dem gůt.\n31. Wellicher eyn gůtt inn der wallstatt verkouffte vnerbottenn wye vor stat, so mag dem nach der nechst vnnd yedes nechsten frúnd dem selbenn köuffer das gůt wol abzyehenn bis zum nechstenn gerichtt; aber eym frömdenn hatt eyn yeder waltman eyn jor sechs wuchen vnnd dry tag zil vnnd mass, als dann aber inn syn hand zyehenn.\n32. Es mag ouch eyn yettlicher herr vnd appte zů Eynsidlenn zů yegklichem jargericht wol eyn noch tag verkúndenn, ob er syn vnnd syns gotzhus sachenn útzit vergessen hette, darzů dann dye selbenn walldlúte oder gotzhusslüte als wol komenn söllennt, als were das eyn rechtt jargericht, oder aber dye sachenn so zů den selben gerichtenn vergessenn werent oder würden wol one syn vnnd syns götzhuss schadenn bis zu eynem andern jargericht anstan zů lassenn one mengklichs inntrag vnnd hindernüss vngeuörlich.\n33. Vmb des gotzhus eygenn vnnd erbe soll nyemantt vrteylenn, denn dye so geboren gotzhusslút vnnd walttlút sind vmb alle dye guetter so inn der walltstatt sind.\n34. Es ist ouch rechtt, wellicher eyn gütt zehenn jar vnnd IX loübrysynen vningefangen lygenn lat, das dann dem nach eyn almeynd sy vnerfordertt vnnd ansprechig.\n35. Es ist ouch rechtt, wellicher geltschüld zehenn jar vnnd VIII loubrysynen vnerfordert lat stan, vnd ze kilchenn vnnd strass mit eynem gangenn ist, das dann eyner eym mit rechtt nút mer schuldig ist.\n36. Es ist ouch rechtt, wellicher wyn schengkt inn der wallstatt der im von eines herrenn amptman vff gethon ist, soll der selbig keynen wyn versagenn ze gebenn. hatt eyner nit geltt vnnd eyner eynem pfand, die des geltz wol wertt sind, vff das vass leytt, was pfannd das were one bluetige pfand, soll eyner eym den win geben vnnd nitt versagen, vnnd wellicher eym wyn vff pfand nitt geben wollt, so mag der selb eyn taffern dem selbenn wirtt für das huss machenn vnnd vff schadenn. \n37. Item vff mentag nechst vor sannt Thomaus tag im XVC vnnd achtt jor hatt myn gn. herr von Eynsidlenn eyn herpst gericht beruefft vnnd haltenn lassenn des spans halben, so sich erhept hatt des anckenn zins halbenn deren vff Egk, als sy dann vermeynten fúr ein halb viertell anckenn zins nit mer ze gebenn schüldig syn dann dryssig vnnd zwey pfund ancken. vff söllichs so habenn dye gotzhuss vnnd walltlüt by iren eydenn erfrogtt vnnd habennt sy sich noch des hoffs rechtt eynhelligklich bekenntt, das alle dye so inn der wallstatt wonhafftig sind sy söllenntt den zins inn das gotzhuss oder gen Pfeffikonn antwürtenn, söllennt siben steyn anckenn gen für eyn halb fiertell. ob aber eyner das nitt gern welte thůn, so soll er zwelff becher gelútertz anckenn geben fúr eyn halb fiertell, do mitt soll eyner ein halb fiertel gewertt haben vnnd nitt wytter ersůchtt werdenn, do mitt so soll der rodell inn synen krefften belybenn wye er von eym stuck an das ander lüt, vnnd ob dye vff Egk vermeynten beschwertt syn, so ist inen das rechtt vorbehaltenn.\n\n[^1]: FN Grimm: ursprünglich scheint eine andere zahl da gestanden zu haben. nuuntzig ist in der rasur, siehe Grimm: 155\n[^2]: FN Grimm: von hier an etwas jüngere schrift, siehe Grimm: 158.",
        "verweis_mehrere_weistuemer": [ "" ]
    }
]
